  • Sanskrittexte aus den Turfanfunden 11

sārvāstivāda prātimokṣasūtra

Preliminary

siddham

niṣkrāntā anupasaṁpannāḥ samagraḥ saṁghaḥ saṁnipatitaḥ kiṁ saṁghasya
karaṇīyam anāgatānām āyuṣmantaś chandaṁ pariśuddhiṁ cārocayata ārocite ca
pravedayataḥ

nirgatam āyuṣmanto grīṣmād ekarātrono māsaḥ saikarātrās trayo māsā
avaśiṣṭāḥ |

ākramate jarāmaraṇaṁ pralujyati śāstuḥ śāsanam vilupyate jīvitendriyaṁ |
nirgacchati saddharmaḥ sīdati pratip...ir jāyate śaithilyaṁ | vivṛyante
apāyadvārā | pithīyante amṛtadvārā cchidyate dharmasetur bhidyate dharmapotaḥ
saṁsīdati dharmaplavo | niśāmyate dharmolkā |

utpāṭyate dharmavṛkṣaḥ prapatati dharmadhvajaḥ ucchrapyate māradhvajaḥ
śuṣyate dharmasamudro vikīryate jñānasumerur astaṁgacchaṁti vādiśārdūlā + +
karṇādhārāḥ satpathopadeśakāḥ

acirād dhi manuṣyāṇāṁ mṛgasaṁjñā bh. .i + + + ti tasmāt sarvair
āyuṣmadbhir udvignaiḥ saṁvegam āpannaiḥ
tasyānuttaradaśabaladharadharmarājacakravartinaḥ
paurāṇasucaritakarmavipākanirjātasya
mṛṣāvādapaiśunyapāruṣyābaddhapralāpavivarjitasya satyānuvartivacana + + +
māsāvavādānuśāsanaṁ śrotavyam

apramādenāyuṣmadbhir yogaḥ karaṇīyaḥ apramādādhigatā hi tathāgatānām
arhatāṁ samyaksaṁbuddhānāṁ bodhir ye cāpy anye kuśalā dharmā bodhapakṣyāḥ ||

Introductory verses

    śāsayatīti hi śāstraṁ proktaṁ samyak ca śāsayaty eṣaḥ
    mokṣāya prātimokṣas tasmāc chāstraṁ pravaram etat Verse 1 |

    kāryākāryam avācyaṁ vācyaṁ yac caiva bhikṣuṇā yuktam
    tad iha nikhilena muninā prakāśitaṁ prātimokṣe ’smiṁ Verse 2 |

    duścaritād vārayati trividhāt trividhe śubhe niyojayati |
    bṛṁhayati kuśalapakṣaṁ kṣapayati doṣāṁ guṇasapatnāṁ Verse 3 |

    mithyājīvam anāryaṁ vināśayati durgatipraṇetāram
    svargāpavargamārgaṁ viśodhayati cānupūrveṇa Verse 4 |

    yāvat sthāsyaty eṣaḥ prakāśitas tena lokanāthena |
    tāvat sthāsyati dharmo loke ’smiṁ śākyasiṁhasya Verse 5 |

    tasmād ātmahitārthaṁ sthityarthaṁ śāsanasya caiva ciram |
    śṛṇuta muhūrtam avahitā vakṣyāmi prātimokṣam aham Verse 6 | ||

nidānam

śṛṇotu bhadantaḥ saṁghaḥ adya saṁghasya poṣathaḥ pāṁcadaśikaḥ sacet
saṁghasya prāptakālaḥ kṣamate ājñā ca saṁghasya yat samagraḥ saṁgho ’dya
poṣathaṁ kuryāt prātimokṣasūtram uddiśed eṣā jñaptiḥ poṣathaṁ vayam āyuṣmaṁtaḥ
kariṣyāmaḥ prātimokṣasūtram uddekṣyāmas tat sarve saṁtaḥ śṛṇuta sādhu ca suṣṭhu
ca manasikuruta yasya vaḥ syāt saty āpattiḥ sāviṣkartavyā asatyām āpattau
tūṣṇīṁ bhavitavyaṁ tūṣṇīṁbhāvena vayam āyuṣmantaḥ pariśuddhā iti vedayiṣyāmo
yathā ca pratyekapṛṣṭasya bhikṣor vyākaraṇaṁ bhavaty evam evaivaṁrūpāyāṁ
bhikṣupariṣadi yāvat trir apy anuśrāvaṇā bhavati | yaḥ punar bhikṣur
evaṁrūpāyāṁ bhikṣupariṣadi yāvat trir apy anuśrāvyamāṇe smaraṁ satīm āpattiṁ
nāviṣkaroti saṁprajānamṛṣāvādo ’sya bhavati saṁprajānamṛṣāvādas tv āyuṣmanta
antarāyiko dharma ity uktaṁ bhagavatā tasmād āpannena bhikṣuṇā viśuddhiprekṣiṇā
smaratā satī āpattir āviṣkartavyā | āviṣkṛtvāsya phāṣaṁ bhavati nānāviṣkṛtvā ||

uddiṣṭaṁ mayāyuṣmantaḥ prātimokṣasūtroddeśasya nidānaṁ | tatrāham
āyuṣmataḥ pṛcchāmi kaccit sthātra pariśuddhā dvir api trir api pṛcchāmi kaccit
sthātra pariśuddhāḥ pariśuddhā atrāyuṣmanto yasmāt tūṣṇīm evam evāhaṁ dhārayāmi
||

4 pārājikā rules

ime punar āyuṣmantaś catvāraḥ pārājikā dharmā anvardhamāsaṁ
prātimokṣasūtroddeśam āgacchanti |

pārājika 1

yaḥ punar bhikṣur bhikṣubhiḥ sārdhaṁ śikṣāsāmīcisamāpannaḥ śikṣām
apratyākhyāya śikṣādaurbalyaṁ vānāviṣkṛtvā maithunaṁ dharmaṁ pratiṣeveta
antatas tīryagyonigatayāpi sārdham ayaṁ bhikṣuḥ pārājiko bhavaty asaṁvāsyaḥ 1

pārājika 2

yaḥ punar bhikṣur adattaṁ steyasaṁkhyātam ādadyād yathārūpeṇādattādānena
rājā hy enaṁ gṛhītvā hanyād vā badhnīyād vā pravāsayed vā evaṁ cainaṁ vadec
coro ’si bālo ’si mūḍho ’si steyo ’sīty evaṁrūpaṁ bhikṣur adattam ādadānaḥ
pārājiko bhavaty asaṁvāsyaḥ 2

pārājika 3

yaḥ punar bhikṣur manuṣyaṁ svahastena saṁcintya jīvitād vyaparopayec
chastraṁ vainam ādhārayec chastrādhārakaṁ vāsya paryeṣayed evaṁ vainaṁ vaded
dhambhoḥ puruṣa kiṁ tavānena pāpakena durjīvitena mṛtaṁ te jīvitād varam iti
cittānumataṁ cittasaṁkalpitam anekaparyāyeṇa maraṇāya samādāpayen maraṇavarṇaṁ
vāsyānusaṁvarṇayet sa ca tenopakrameṇa kālaṁ kuryād ayam api bhikṣuḥ pārājiko
bhavaty asaṁvāsyaḥ 3

pārājika 4

yaḥ punar bhikṣur anabhijānann aparijānann uttarimanuṣyadharmam
alamāryaviśeṣādhigamaṁ jñānaṁ vā darśanaṁ vā pratijānīyāj jānāmīti paśyāmīti so
’pareṇa samayena samanuyujyamāno vā asamanuyujyamāno vā evaṁ vaded ajānamāno
’ham avocaṁ jānāmīty apaśyann avocaṁ paśyāmīti tucchaṁ mṛṣā vilapitam
anyatrābhimānād ayam api bhikṣuḥ pārājiko bhavaty asaṁvāsyaḥ 4 ||

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

uddiṣṭā mayāyuṣmantaś catvāraḥ pārājikā dharmā yeṣāṁ bhikṣur
anyatamānyatamaṁ dharmam āpanno na labhate bhikṣubhiḥ sārdhaṁ saṁvāsaṁ vā
saṁbhogaṁ vā yathā pūrvaṁ tathā paścāt pārājiko bhavaty asaṁvāsyaḥ tatrāham
āyuṣmataḥ pṛcchāmi kaccit sthātra pariśuddhā dvir api trir api pṛcchāmi kaccit
sthātra pariśuddhāḥ pariśuddhā atrāyuṣmanto yasmāt tūṣṇīm evam evāhaṁ dhārayāmi
||

2. saṁghāvaśeṣā

ime punar āyuṣmantas trayodaśa saṁghāvaśeṣā dharmā anvardhamāsaṁ
prātimokṣasūtroddeśam āgacchanti |

saṁghāvaśeṣa 1

saṁcintya śukravisargo ’nyatra svapnāntarāt saṁghāvaśeṣaḥ 1

saṁghāvaśeṣa 2

yaḥ punar bhikṣur udīrṇavipariṇatena cittena mātṛgrāmeṇa sārdhaṁ
kāyasaṁsargaṁ samāpadyeta hastagrahaṇaṁ vā veṇīgrahaṇaṁ vā anyatamānyatamasya
vāṅgajātasyāmarśanaṁ parāmarśanaṁ vā saṁghāvaśeṣaḥ 2

saṁghāvaśeṣa 3

yaḥ punar bhikṣur udīrṇavipariṇatena cittena mātṛgrāmaṁ duṣṭhulayā vācā
ābhāṣeta pāpikayā asabhyayā maithunopasaṁhitayā yathāpi tad yuvā yuvatīm iti
saṁghāvaśeṣaḥ 3

saṁghāvaśeṣa 4

yaḥ punar bhikṣur udīrṇavipariṇatena cittena mātṛgrāmasyāntike ātmanaḥ
kāyaparicaryāyā varṇaṁ bhāṣeta eṣāgryā bhagini paricaryāṇāṁ yan mādṛśaṁ bhikṣuṁ
śīlavantaṁ kalyāṇadharmāṇaṁ brahmacāriṇam anena dharmeṇa paricared yaduta
maithunopasaṁhitena saṁghāvaśeṣaḥ 4

saṁghāvaśeṣa 5

yaḥ punar bhikṣuḥ saṁcāritraṁ samāpadyeta striyā vā puruṣamatena
puruṣasya vā strīmatena jāyātvena vā jāritvena vā antatas tatkṣaṇam api
saṁghāvaśeṣaḥ 5

saṁghāvaśeṣa 6

svayācitāṁ bhikṣuṇā kuṭiṁ kārayatā asvāmikām ātmoddeśikāṁ prāmāṇikā kuṭiḥ
kārayitavyā tatredaṁ kuṭipramāṇaṁ dīrghato dvādaśa vitastayaḥ sugatavitastyā
tīryak saptāntaratas tena bhikṣuṇā bhikṣavo ’bhinetavyā vāstu deśayitum
abhinītair bhikṣubhir vāstu deśayitavyam anārambhaṁ saparākramaṁ sārambhe ced
bhikṣur vāstuny aparākrame svayācitāṁ kuṭiṁ kārayamāṇa asvāmikām ātmoddeśikāṁ
bhikṣūn nābhinayed vāstu deśayituṁ pramāṇaṁ vātikramet saṁghāvaśeṣaḥ 6

saṁghāvaśeṣa 7

mahallakaṁ bhikṣuṇā vihāraṁ kārayatā sasvāmikam ātmoddeśikaṁ tena
bhikṣuṇā bhikṣavo ’bhinetavyā vāstu deśayitum abhinītair bhikṣubhir vāstu
deśayitavyam anāraṁbhaṁ saparākramaṁ sāraṁbhe ced bhikṣur vāstuny aparākrame
mahallakaṁ vihāraṁ kārayamāṇaḥ sasvāmikam ātmoddeśikaṁ bhikṣūn nābhinayed
vāstudeśanāyai saṁghāvaśeṣaḥ 7

saṁghāvaśeṣa 8

yaḥ punar bhikṣur duṣṭo doṣād apratītaḥ śuddhaṁ bhikṣum anāpannam
amūlakena pārājikena dharmeṇānudhvaṁsayed apy evainaṁ brahmacaryāc cyāvayeyam
iti tasya sādhu ca suṣṭhu ca samanuyujyamānasya samanugāhyamānasya amūlaṁ caiva
tad adhikaraṇaṁ bhaved bhikṣuś cānudhvaṁsayitā doṣe pratitiṣṭhed doṣeṇāvocam
iti saṁghāvaśeṣaḥ 8

saṁghāvaśeṣa 9

yaḥ punar bhikṣur duṣṭo doṣād apratītaḥ anyathābhāgīyasyādhikaraṇasya
kaṁcid eva leśamātraṁ dharmam upādāya apārājikaṁ bhikṣuṁ pārājikena
dharmeṇānudhvaṁsayed apy evainaṁ brahmacaryāc cyāvayeyam iti tasya sādhu ca
suṣṭhu ca samanuyujyamānasya samanugāhyamānasya anyathābhāgi tad adhikaraṇaṁ
bhaved anyathābhāgīnaś cādhikaraṇāt kaścid eva leśamātro dharma upādatto bhaved
bhikṣuś cānudhvaṁsayitā doṣe pratitiṣṭhed doṣeṇāvocam iti saṁghavaśeṣaḥ 9

saṁghāvaśeṣa 10

yaḥ punar bhikṣuḥ samagrasya saṁghasya bhedāya parākramed
bhedasaṁvartanīyaṁ vādhikaraṇaṁ samādāya vigṛhya tiṣṭhet sa bhikṣur bhikṣubhir
evaṁ syād vacanīyo mā tvam āyuṣmaṁ samagrasya saṁghasya bhedāya parākrama mā
bhedasaṁvartanīyam adhikaraṇaṁ samādāya vigṛhya sthāḥ sametv āyuṣmaṁ sārdhaṁ
saṁghena samagro hi saṁghaḥ sahitaḥ saṁmodamāna avivadamāna ekāgra ekoddeśa
ekakṣīrodakībhūtaḥ sukhaṁ phāṣaṁ viharati niḥsṛja tvam āyuṣmaṁ saṁghabhedakaraṁ
vastu | evaṁ cet sa bhikṣur bhikṣubhir ucyamānas tad eva vastu samādāya vigṛhya
tiṣṭhen na pratiniḥsṛjet sa bhikṣur bhikṣubhir yāvat trir api samanuśāsitavyas
tasya vastunaḥ pratiniḥsargāya sa yāvat trir api samanuśiṣyamāṇas tad vastu
pratiniḥsṛjed ity evaṁ kuśalaṁ no cet pratiniḥsṛjet saṁghāvaśeṣaḥ 10

saṁghāvaśeṣa 11

tasya ced bhikṣor bhikṣavaḥ syur anuvartino vyagravādina eko vā dvau vā
saṁbahulā vā te tāṁ bhikṣūn evaṁ vadeyur mā yūyam āyuṣmaṁta itthaṁnāmānaṁ
bhikṣum atra vastuniḥ kiṁcid vadantu tat kasmād dhetor dharmavādī caiṣa bhikṣur
vinayavādī ca asmākaṁ caiṣa cchandaṁ ca ruciṁ cādāyānuvyāharati | jānaṁ caiṣa
bhikṣur bhāṣate nājānaṁ yac cāsya bhikṣo rocate ca kṣamate ca asmākam api tad
rocate ca kṣamate ca | te bhikṣavo bhikṣubhir evaṁ syur vacanīyāḥ naiṣa bhikṣur
dharmavādī na vinayavādī adharmaṁ caiṣo ’vinayaṁ cādāya vigṛhyānuvyāharati niḥ
sṛjaṁtv āyuṣmantaḥ saṁghabhedānuvartitāṁ vyagravāditāṁ samagro hi saṁghaḥ
sahitaḥ saṁmodamāna avivadamāna ekāgra ekoddeśa ekakṣīrodakībhūtaḥ sukhaṁ
phāṣaṁ viharati evaṁ cet te bhikṣavo bhikṣubhir ucyamānās tad eva vastu
samādāya vigṛhya tiṣṭheyur na pratiniḥsṛjeyus te bhikṣavo bhikṣubhir yāvat trir
api samanuśāsitavyās tasya vastunaḥ pratiniḥsargāya te yāvat trir api
samanuśiṣyamāṇās tad vastu pratiniḥsṛjeyur ity evaṁ kuśalaṁ no cet prati
niḥsṛjeyuḥ saṁghāvaśeṣaḥ 11

saṁghāvaśeṣa 12

bhikṣuḥ punar anyatamaṁ grāmaṁ vā nigamaṁ vopaniḥśritya viharet sa ca
syāt kuladūṣakaḥ pāpasamācāraḥ tasya kulāni duṣṭāni dṛśyeran vā śrūyeran vā
prajñāyeran vā pāpakāś ca tasya samācārā dṛśyeran vā śrūyeran vā prajñāyeran vā
kuladūṣakaś ca syāt pāpasamācāraḥ sa bhikṣur bhikṣubhir evaṁ syād vacanīyaḥ
āyuṣmāṁ kuladūṣakaḥ pāpasamācāras tasya te kulāni duṣṭāni dṛśyante ’pi śrūyante
’pi prajñāyante ’pi pāpakāś ca te samācārā dṛśyante ’pi śrūyante ’pi
prajñāyante ’pi kuladūṣakaś cāyuṣmāṁ pāpasamācāraḥ prakramatv āyuṣmāṁ asmād
āvāsād alaṁ tavehoṣitena evaṁ cet sa bhikṣur bhikṣubhir ucyamānas tān bhikṣūn
evaṁ vadec chandagāmina āyuṣmanto bhikṣavo dveṣagāmino bhayagāmino mohagāmino
yatra hi nāma tādṛśīm evāpattim āpannān ekatyāṁ bhikṣūṁ pravāsayanty ekatyāṁ
bhikṣūn na pravāsayanti sa bhikṣur bhikṣubhir evaṁ syād vacanīyaḥ neme
bhikṣavaś chandagāmino na dveṣagāmino na bhayagāmino na mohagāmina api tv
āyuṣmān eva kuladūṣakaḥ pāpasamācāraḥ tasya te kulāni duṣṭāni dṛśyante ’pi
śrūyante ’pi prajñāyante ’pi pāpakāś ca te samācārā dṛśyante ’pi śrūyante ’pi
prajñāyante ’pi kuladūṣakaś cāyuṣmān pāpasamācāraḥ niḥsṛjatv āyuṣmāṁś
chandagāmi vacanaṁ dveṣagāmi bhayagāmi mohagāmi vacanaṁ evaṁ cet sa bhikṣur
bhikṣubhir ucyamānas tad eva vastu samādāya vigṛhya tiṣṭhen na pratiniḥsṛjet sa
bhikṣur bhikṣubhir yāvat trir api samanuśāsitavyas tasya vastunaḥ
pratiniḥsargāya sa yāvat trir api samanuśiṣyamāṇas tad vastu pratiniḥsṛjed ity
evaṁ kuśalaṁ no cet pratiniḥsṛjet saṁghāvaśeṣaḥ 12

saṁghāvaśeṣa 13

bhikṣuḥ punar ihaikatyo durvacajātīyaḥ syāt sa uddeśaparyāpannaiḥ
śikṣāpadair bhikṣubhiḥ saha dharmeṇa saha vinayenocyamāna ātmānam avacanīyaṁ
kuryān mā mām āyuṣmantaḥ kiṁcid vadantu kalyāṇaṁ vā pāpakaṁ vā aham apy
āyuṣmato na kiṁcid vakṣyāmi kalyāṇaṁ vā pāpakaṁ vā viramantv āyuṣmanto
madvacanād alaṁ vo m. + + ktena sa bhikṣur bhikṣubhir evaṁ syād vacanīyo mā
tvam āyuṣmann uddeśaparyāpannaiḥ śikṣāpadair bhikṣubhiḥ saha dharmeṇa saha
vinayenocyamāna ātmānam avacanīyaṁ kārṣīr vacanīyam evāyuṣmān ātmānaṁ karotu
āyuṣmantam api bhikṣavo vakṣyanti saha dharmeṇa saha vinayena āyuṣmān api
bhikṣūṁ vadatu saha dharmeṇa saha vinayena evaṁ saṁvṛddhā tasya bhagavataḥ
pariṣad yadutānyonyavacanīyād anyonyāvavādād anyonyānuśāsanād
anyonyāpattivyutthāpanān niḥsṛjatv āyuṣmān ātmana avacanīyakarmāntatāṁ evaṁ cet
sa bhikṣur bhikṣubhir ucyamānas tad eva vastu samādāya vigṛhya tiṣṭhen na
pratiniḥsṛjet sa bhikṣur bhikṣubhir yāvat trir api samanuśāsitavyas tasya
vastunaḥ pratiniḥsargāya sa yāvat trir api samanuśiṣyamāṇas tad vastu
pratiniḥsṛjed ity evaṁ kuśalaṁ no cet pratiniḥsṛjet saṁghāvaśeṣaḥ 13 ||

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

uddiṣṭā mayāyuṣmantas trayodaśa saṁghāvaśeṣā dharmā nava prathamāpattayaś
catvāro yāvattṛtīyakā yeṣāṁ bhikṣur anyatamānyatamaṁ dharmam āpanno yāvatkālaṁ
jānaṁ praticchādayati tāvatkālam akāmaṁ parivastavyaṁ bhavati |
paryuṣitaparivāsitena bhikṣuṇā uttaraṁ saṁghe ṣaḍrātraṁ mānāpyaṁ cartavyaṁ
bhavati cīrṇamānāpyo bhikṣur ābṛhaṇāt pratibaddhaḥ kṛtānudharmo yatra syād
viṁśatigaṇo bhikṣusaṁghas tatra sa bhikṣur ābṛhitavya ekenāpy ūno viṁśatigaṇo
bhikṣusaṁghas taṁ bhikṣum ābṛhyāt sa ca bhikṣur anābṛhitas te ca bhikṣavo
garhyā iyaṁ tatra sāmīciḥ tatrāham āyuṣmataḥ pṛcchāmi kaccit sthātra pariśuddhā
dvir api trir api pṛcchāmi kaccit sthātra pariśuddhāḥ pariśuddhā atrāyuṣmanto
yasmāt tūṣṇīm evam etad dhārayāmi || ||

2 aniyata rules

imau punar āyuṣmanto dvāv aniyatau dharmāv anvardhamāsaṁ
prātimokṣasūtroddeśam āgacchataḥ ||

aniyata 1

yaḥ punar bhikṣur mātṛgrāmeṇa sārdham ekaikena rahasi praticchanne āsane
niṣadyāṁ kalpayed alaṁ gamanīyena taṁ ca śrāddheyavacanopāsikā trayāṇāṁ
dharmāṇām anyatamānyatamena dharmeṇa vadet pārājikena vā saṁghāvaśeṣeṇa vā
pātayantikena vā niṣadyāṁ bhikṣuḥ pratijānamānas trayāṇāṁ dharmāṇām
anyatamānyatamena dharmeṇa kārayitavyaḥ pārājikena vā saṁghāvaśeṣeṇa vā
pātayantikena vā yena yena dharmeṇa vā śrāddheyavacanopāsikā taṁ bhikṣuṁ vadet
tena tena sa bhikṣuḥ kārayitavyaḥ ayaṁ dharmo ’niyataḥ 1

aniyata 2

na ca rahasi praticchanne āsane niṣadyāṁ kalpayen nālaṁ gamanīyena api tu
taṁ mātṛgrāmaṁ duṣṭhulayā vācā ābhāṣeta pāpikayā asabhyayā maithunopasaṁhitayā
taṁ ca śrāddheyavacanopāsikā dvayor dharmayor anyatamānyatamena dharmeṇa vadet
saṁghāvaśeṣeṇa vā pātayantikena vā niṣadyāṁ bhikṣuḥ pratijānamāno dvayor
dharmayor anyatamānyatamena dharmeṇa kārayitavyaḥ saṁghāvaśeṣeṇa vā pāt
ayantikena vā yena yena dharmeṇa vā śrāddheyavacanopāsikā taṁ bhikṣuṁ vadet
tena tena sa bhikṣuḥ kārayitavyaḥ ayam api dharmo ’niyataḥ 2 |

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

uddiṣṭau mayāyuṣmanto dvāv aniyatau dharmau tatrāham āyuṣmataḥ pṛcchāmi
kaccit sthātra pariśuddhā dvir api trir api pṛcchāmi kaccit sthātra pariśuddhāḥ
pariśuddhā atrāyuṣmanto yasmāt tūṣṇīm evam etad dhārayāmi || ||

30 niḥsargikāḥ pātayantikā rules

ime punar āyuṣmantas triṁśan niḥsargikāḥ pātayantikā dharmā anvardhamāsaṁ
prātimokṣasūtroddeśam āgacchanti ||

niḥsargikā pātayantikā 1

niṣṭhitacīvareṇa bhikṣuṇā uddhṛte kaṭhine daśāhaparamam atiriktaṁ cīvaraṁ
dhārayitavyaṁ tata uttaraṁ dhārayen niḥsargikā pātayantikā 1

niḥsargikā pātayantikā 2

niṣṭhitacīvaro bhikṣur uddhṛte kaṭhine ekarātram api trayāṇāṁ cīvarāṇām
anyatamānyatamasmāc cīvarād vipravased anyatra saṁghasaṁmatyā niḥsargikā
pātayantikā 2

niḥsargikā pātayantikā 3

niṣṭhitacīvarasya bhikṣor uddhṛte kaṭhine utpadyetākālacīvaram ākā
ṁkṣamāṇena tena bhikṣuṇā pratigṛhītavyaṁ pratigṛhya sacet paripūryeta kṣipram
eva kṛtvā dhārayitavyaṁ no cet paripūryeta māsaparamaṁ tena bhikṣuṇā tac
cīvaram upanikṣiptavyaṁ satyāṁ cīvarapratyāśāyām ūnasya vā paripūryārthaṁ tata
uttaram upanikṣipen niḥsargikā pātayantikā 3

niḥsargikā pātayantikā 4

yaḥ punar bhikṣur ajñātyā bhikṣuṇyā purāṇacīvaraṁ dhāvayed vā rañjayed vā
ākoṭayed vā niḥsargikā pātayantikā 4

niḥsargikā pātayantikā 5

yaḥ punar bhikṣur ajñātyā bhikṣuṇyāḥ santikāc cīvaraṁ pratigṛhṇīyād
anyatra parivartakena niḥsargikā pātayantikā 5

niḥsargikā pātayantikā 6

yaḥ punar bhikṣur ajñātiṁ gṛhapatiṁ gṛhapatipatnīṁ vā cīvaraṁ vijñāpayed
anyatra samayād abhiniṣpanne cīvare niḥsargikā pātayantikā 6 tatrāyaṁ samaya
ācchinnacīvaro bhikṣuḥ syān naṣṭacīvaro vā dagdhacīvaro vā ūḍhacīvaro vā ayaṁ
tatra samayaḥ 6

niḥsargikā pātayantikā 7

ācchinnacīvareṇa bhikṣuṇā naṣṭacīvareṇa vā dagdhacīvareṇa vā ūḍhacīvareṇa
vā ajñātiṁ gṛhapatiṁ gṛhapatipatnīṁ vā cīvaraṁ vijñā... taṁ ced bhikṣuṁ śrāddho
gṛhapatir gṛhapatipatnī vā saṁbahulaiś cīvaraiḥ pravārayed ākāṁkṣamāṇena tena
bhikṣuṇā sāntarottaraparamaṁ tataś cīvaraṁ pratigṛhītavyaṁ tata uttaraṁ prati
gṛhṇīyān niḥsargikā pātayantikā 7

niḥsargikā pātayantikā 8

bhikṣuṁ punar uddiśya ajñātinā gṛhapatinā gṛhapatipatnyā vā
cīvaracetanakāny upaskṛtāni syur ebhir ahaṁ cīvaracetanakair evaṁrūpam evaṁ
rūpaṁ cīvaraṁ cetayitvā evaṁnāmānaṁ bhikṣum ācchādayiṣyāmīti tatra cet sa
bhikṣuḥ pūrvam apravāritaḥ samānaḥ upasaṁkramya ajñātiṁ gṛhapatiṁ
gṛhapatipatnīṁ vā kaṁcid eva vikalpam āpadyann evaṁ vaded yāni tāny āyuṣmatā
mām uddiśya cīvaracetanakāny upaskṛtāny ebhiś cīvaracetanakair evaṁrūpam evaṁrū
paṁ cīvaraṁ cetayitvā evaṁnāmānaṁ bhikṣum ācchādayiṣyāmīti sādhv āyuṣmaṁs taiś
cīvaracetanakair evaṁrūpam evaṁrūpaṁ cīvaraṁ cetayitvā cīvareṇa mām ācchādayeti
kalyāṇakāmatām upādāya abhiniṣpanne cīvare niḥsargikā pātayantikā 8

niḥsargikā pātayantikā 9

bhikṣuṁ punar uddiśya dvābhyām ajñātibhyāṁ gṛhapatibhyāṁ gṛhapati
patnībhyāṁ vā pratyekacīvaracetanakāny upaskṛtāni syur ebhir āvāṁ
cīvaracetanakair evaṁrūpaṁ evaṁrūpaṁ pratyekacīvaraṁ cetayitvā evaṁnāmānaṁ
bhikṣum ācchādayiṣyāvaḥ pratyekacīvarābhyām iti | tatra cet sa bhikṣuḥ pūrvam
apravāritaḥ samāna upasaṁkramya tau dvāv ajñātī gṛhapatī gṛhapatipatnyau vā
kaṁcid eva vikalpam āpadyann evaṁ vaded yāni tāny āyuṣmadbhyāṁ mām uddiśya
cīvaracetanakāny upaskṛtāny ebhir āvāṁ cīvaracetanakair evaṁrūpam evaṁrūpaṁ
pratyekacīvaraṁ cetayitvā evaṁnāmānaṁ bhikṣum ācchādayiṣyāvaḥ sādhv āyuṣmantau
taiś cīvaracetanakair evaṁrūpam evaṁrūpaṁ pratyekacīvaraṁ cetayitvācchādayataṁ
māṁ cīvareṇa ubhau bhūtvaikeneti kalyāṇakāmatām upādāyābhiniṣpanne cīvare
niḥsargikā pātayantikā 9

niḥsargikā pātayantikā 10

bhikṣuṁ punar uddiśya rājñā vā rājamahāmātreṇa vā brāhmaṇena vā
gṛhapatinā vā dūtasya haste cīvaracetanakāni preṣitāni syuḥ sa dūtas taṁ
bhikṣum upasaṁkramyaivaṁ vaded imāni te āyuṣmaṁ rājñā vā rājamahāmātreṇa vā
brāhmaṇena vā gṛhapatinā vā cīvaracetanakāni preṣitāni pratigṛhṇātv āyuṣmāṁ
cīvaracetanakāny anukampām upādāya | sa bhikṣus taṁ dūtam evaṁ vaden nāyuṣman
dūta kalpante bhikṣūṇāṁ cīvaracetanakāni pratigṛhītuṁ cīvaraṁ tu vayaṁ labdhvā
kālena kalpikaṁ svahastaṁ pratigṛhya kṣipram eva kṛtvā dhārayāmaḥ sa dūtas taṁ
bhikṣum evaṁ vaded asty āyuṣmatāṁ kaścid vaiyyāpatyakaro yo bhikṣūṇāṁ
vaiyyāpatyaṁ karoti | cīvarārthikena bhikṣuṇā vaiyyāpatyakaro vyapadeṣṭavya
ārāmiko vā upāsako vā eṣa bhikṣūṇāṁ vaiyyāpatyaṁ karoti | sa dūtas taṁ
vaiyyāpatyakaram upasaṁkramyaivaṁ vaded imāny āyuṣmaṁ vaiyyāpatyakara
cīvaracetanakāni rājñā vā rājamahāmātreṇa vā brāhmaṇena vā gṛhapatinā vā
evaṁnāmānaṁ bhikṣum uddiśya preṣitāni sādhv āyuṣmaṁ vaiyyāpatyakara tvam ebhiś
cīvaracetanakair evaṁrūpam evaṁrūpaṁ cīvaraṁ cetayitvā | sa bhikṣus tvām
upasaṁkramiṣyati kālena taṁ tvam ācchādaya cīvareṇa kalpikeneti | evaṁ sa dūtas
taṁ vaiyyāpatyakaraṁ sādhu ca suṣṭhu ca samanuśiṣya taṁ bhikṣum
upasaṁkramyaivaṁ vaded yo sāv āyuṣmatā vaiyyāpatyakaro vyapadiṣṭaḥ samanuśiṣṭaḥ
sa mayā | taṁ tvam upasaṁkrama kālena ācchādayiṣyati tvāṁ cīvareṇa kalpikeneti
| cīvarārthikena bhikṣuṇā vaiyyāpatyakaram upasaṁkramya dvis triś codayitavyaḥ
smārayitavyaḥ artho me vaiyyāpatyakara cīvareṇa dvis triś codayataḥ smārayataḥ
saced abhiniṣpadyeta cīvaram ity evaṁ kuśalaṁ no ced abhiniṣpadyeta
catuṣpañcaṣaṭkṛtvāparamaṁ tūṣṇīm uddeśe sthātavyaṁ tūṣṇīm uddeśe sthitasya
saced abhiniṣpadyeta cīvaram ity evaṁ kuśalaṁ no ced abhiniṣpadyeta tata
uttaraṁ vyāyameta cīvarasyābhiniṣpattaye abhiniṣpanne cīvare niḥsargikā
pātayantikā | no ced abhiniṣpadyeta tena bhikṣuṇā yatas tāni cīvaracetanakāny
ānītāni tatra svayaṁ vā gantavyaṁ dūto vā preṣitavyo yāni tāny āyuṣmatā mām
uddiśya cīvaracetanakāni preṣitāni na tāny asmākaṁ kaṁcid arthaṁ prakurvanti
prajānātv āyuṣmāṁ svam arthaṁ mā te praṇaśyed iyaṁ tatra sāmīciḥ 10 ||

niḥsargikā pātayantikā 11

yaḥ punar bhikṣur navaṁ kauśeyaṁ saṁstaraṁ kārayen niḥsargikā pātayantikā
11

niḥsargikā pātayantikā 12

yaḥ punar bhikṣuḥ śuddhakāḍānām eḍakalomnāṁ navaṁ saṁstaraṁ kārayen
niḥsargikā pātayantikā 12

niḥsargikā pātayantikā 13

navaṁ punar bhikṣuṇā saṁstaraṁ kārayatā dvau bhāgau śuddhakāḍānām
eḍakalomnām ādātavyau tṛtīyo ’vadātānāṁ caturtho gocarikānām anādāya ced
bhikṣur dvau bhāgau śuddhakāḍānām eḍakalomnām tṛtīyam avadātānāṁ caturthaṁ
gocarikānāṁ navaṁ saṁstaraṁ kārayet kalyāṇakāmatām upādāya niḥsargikā
pātayantikā 13

niḥsargikā pātayantikā 14

navaṁ punar bhikṣuṇā saṁstaraṁ kārayitvā akāmaṁ ṣaḍ varṣāṇi dhārayitavyaṁ
arvāk ced bhikṣuḥ ṣaḍbhyo varṣebhyaḥ purāṇasaṁstaraṁ niḥsṛjya vā aniḥsṛjya vā
anyaṁ navaṁ saṁstaraṁ kārayed anyatra saṁghasaṁmatyā kalyāṇakāmatām upādāya
niḥsargikā pātayantikā 14

niḥsargikā pātayantikā 15

navaṁ bhikṣuṇā niṣīdanasaṁstaraṁ kārayatā
purāṇaniṣīdanasaṁstarasāmantakāt sugatavitastir ādātavyā navasya
durvarṇīkaraṇāya anādāya ced bhikṣuḥ purāṇaniṣīdanasaṁstarasāmantakāt
sugatavitastiṁ navasya durvarṇīkaraṇāya navaṁ niṣīdanasaṁstaraṁ kārayet
kalyāṇakāmatām upādāya niḥsargikā pātayantikā 15

niḥsargikā pātayantikā 16

bhikṣoś ced adhvānamārgapratipannasyotpadyerann eḍakalomāni ākāṅkṣatā
tena bhikṣuṇā pratigṛhītavyāni pratigṛhya yāvat triyojanaparamaṁ svayaṁ
hartavyāny asati hartari tata uttaraṁ haren niḥsargikā pātayantikā 16

niḥsargikā pātayantikā 17

yaḥ punar bhikṣur ajñātyā bhikṣuṇyā eḍakalomāni dhāvayed vā rañjayed vā
vijaṭayed vā niḥsargikā pātayantikā 17

niḥsargikā pātayantikā 18

yaḥ punar bhikṣuḥ svahastaṁ rūpyam udgṛhṇīyād vā udgrāhayed vā niḥsargikā
pātayantikā 18

niḥsargikā pātayantikā 19

yaḥ punar bhikṣur nānāprakāraṁ rūpyavyavahāraṁ samāpadyeta niḥsargikā
pātayantikā 19

niḥsargikā pātayantikā 20

yaḥ punar bhikṣur nānāprakāraṁ krayavikrayaṁ samāpadyeta niḥsargikā
pātayantikā 20 ||

niḥsargikā pātayantikā 21

daśāhaparamaṁ bhikṣuṇā atiriktaṁ pātraṁ dhārayitavyaṁ tata uttaraṁ
dhārayen niḥsargikā pātayantikā 21

niḥsargikā pātayantikā 22

yaḥ punar bhikṣuḥ sati pāribhogīye pātre ūnapañcabandhane anyaṁ navaṁ
pātraṁ vijñāpayet kalyāṇakāmatām upādāya niḥsargikā pātayantikā | tena bhikṣuṇā
tat pātraṁ bhikṣupariṣadi niḥsṛṣṭavyaṁ yas tasyāṁ bhikṣupariṣadi pātraparyantaḥ
sa tasyānupradātavyaḥ idaṁ te bhikṣo pātraṁ na visarjayitavyaṁ na
vikalpayitavyaṁ yāvad bhedād dhārayitavyaṁ iyaṁ tatra sāmīciḥ 22

niḥsargikā pātayantikā 23

yaḥ punar bhikṣuḥ svayācitaṁ sūtraṁ vijñapya ajñātinā tantravāyena
cīvaraṁ vāyayen niḥsargikā pātayantikā 23

niḥsargikā pātayantikā 24

bhikṣuṁ ced uddiśya ajñātir gṛhapatir gṛhapatipatnī vā tantravāyena
cīvaraṁ vāyayet tatra cet sa bhikṣuḥ pūrvam apravāritaḥ samāna upasaṁkramya taṁ
tantravāyaṁ kaṁcid eva vikalpam āpadyann evaṁ vaded yad āyuṣmaṁ tantravāya
jānāsi idaṁ cīvaraṁ mām uddiśya ūyate sādhv āyuṣmān etac cīvaraṁ sūtaṁ ca
karotu sulikhitaṁ ca suvistṛtaṁ ca sutakṣitaṁ ca apy eva vayam āyuṣmataḥ kiṁcid
eva mātram upasaṁhariṣyāmaḥ piṇḍapātaṁ vā piṇḍapātamātraṁ vā piṇḍapātasaṁvaraṁ
vā evaṁ cet sa bhikṣus taṁ tantravāyaṁ saṁjñapya vā saṁjñāpya vā tataḥ paścāt k
iṁcid eva mātram upasaṁhared piṇḍapātaṁ vā piṇḍapātamātraṁ vā piṇḍapātasaṁvaraṁ
vā cīvarasyābhiniṣpattaye abhiniṣpanne cīvare niḥsargikā pātayantikā 24

niḥsargikā pātayantikā 25

yaḥ punar bhikṣur bhikṣoḥ pātraṁ vā cīvaraṁ vā dattvā tataḥ paścād
abhiṣaktaḥ kupitaś caṇḍīkṛto ’nāptamanā ācchindyād ācchedayed vā ānaya bhikṣo
cīvaraṁ na te bhūyo dadāmīti tena bhikṣuṇā sa vastuśeṣo niḥsṛṣṭavyo bhavati
cāsya niḥsargikā pātayantikā 25

niḥsargikā pātayantikā 26

māsaśeṣe grīṣme bhikṣuṇā varṣāśāṭīcīvaraṁ paryeṣitavyaṁ yāvad
ardhamāsakṛtāsu varṣāsu dhārayitavyaṁ | arvāk ced bhikṣur māsaśeṣād grīṣmād
varṣāśāṭīcīvaraṁ paryeṣeta ūrdhvaṁ cārdhamāsakṛtāsu varṣāsu dhārayen niḥsargikā
pātayantikā 26

niḥsargikā pātayantikā 27

daśāhānāgatāyāṁ pravāraṇāyāṁ bhikṣor utpadyetākālacīvaram ākāṁkṣatā tena
bhikṣuṇā pratigṛhītavyaṁ pratigṛhya yāvac cīvarakālasamayān nikṣiptavyaṁ tata
uttaram upanikṣipen niḥsargikā pātayantikā 27

niḥsargikā pātayantikā 28

trayomāsānāgate kārttike pūrṇamāse ūnavarṣāraṇyako bhikṣur āraṇyakeṣu
śayyāsaneṣūpagataḥ syāt sāśaṅkasaṁmateṣu sabhayasaṁmateṣu
sapratibhayabhairavasaṁmateṣu ākāṁkṣatāraṇyakena bhikṣuṇā trayāṇāṁ cīvarāṇām
anyatamānyatamaṁ cīvaram antargṛhe upanikṣiptavyaṁ syād āraṇyakasya bhikṣos
tathārūpapratyayo bahiḥsīmaṁ gantuṁ ṣaḍrātraparamam āraṇyakena bhikṣuṇā tataś
cīvarād vipravastavyaṁ tata uttaraṁ vipravasen niḥsargikā pātayantikā 28

niḥsargikā pātayantikā 29

yaḥ punar bhikṣur jānaṁ sāṁghikaṁ lābhaṁ pariṇatam ātmanaḥ pariṇāmayen
niḥsargikā pātayantikā 29

niḥsargikā pātayantikā 30

yāni tāni bhagavatā glānānāṁ bhikṣūṇāṁ sāṁpreyāṇi pratiṣevanīyāni
bhaiṣajyāny anujñātāni tadyathā sarpis tailaṁ madhu phāṇitaṁ saptāhaparamaṁ
tāni glānena bhikṣuṇā saṁnidhikāraparibhogena paribhoktavyāni tata uttaraṁ
paribhuñjīta niḥsargikā pātayantikā 30 ||

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

uddiṣṭā mayāyuṣmantas triṁśan niḥsargikāḥ pātayantikā dharmās tatrāham
āyuṣmataḥ pṛcchāmi kaccit sthātra pariśuddhā dvir api trir api pṛcchāmi kaccit
sthātra pariśuddhāḥ pariśuddhā atrāyuṣmanto yasmāt tūṣṇīm evam etad dhārayāmi |
| ||

90 pātayantikā rules

ime punar āyuṣmanto navati pātayantikā dharmā anvardhamāsaṁ
prātimokṣasūtroddeśam āgacchanti |

pātayantikā 1

saṁprajānamṛṣāvādāt pātayantikā 1

pātayantikā 2

apakarṣavādāt pātayantikā 2

pātayantikā 3

bhikṣupaiśunyāt pātayantikā 3

pātayantikā 4

yaḥ punar bhikṣur jānaṁ saṁghena yathādharmaṁ nikṣiptam adhikaraṇaṁ punaḥ
karmaṇy utkoṭayet pātayantikā 4

pātayantikā 5

yaḥ punar bhikṣur mātṛgrāmasyottaraṁṣaṭpañcikayā vācā dharmaṁ deśayed
anyatra vijñapuruṣāt pātayantikā 5

pātayantikā 6

yaḥ punar bhikṣur anupasaṁpannena pudgalena sārdhaṁ padaśo dharmaṁ
vācayet pātayantikā 6

pātayantikā 7

yaḥ punar bhikṣur anupasaṁpannasya pudgalasyottaraṁmanuṣyadharmam
ārocayed bhūtaṁ pātayantikā 7

pātayantikā 8

yaḥ punar bhikṣur bhikṣor jānaṁ duṣṭhūlām āpattim anupasaṁpannasya
pudgalasyāntike ārocayed anyatra saṁghasaṁmatyā pātayantikā 8

pātayantikā 9

yaḥ punar bhikṣuḥ pūrvaṁ samanujñako bhūtvā tataḥ paścād evaṁ vaded yathā
saṁstutānām ime bhikṣavaḥ sāṁghikaṁ lābhaṁ pariṇāmayantīti pātayantikā 9

pātayantikā 10

yaḥ punar bhikṣuḥ prātimokṣasūtroddiśyamāne evaṁ vadet kiṁ punar ebhiḥ
kṣudrānukṣudraiḥ śikṣāpadair uddiṣṭair yāni bhikṣūṇāṁ kaukṛtyāya vilekhāya
viheṭhāya saṁvartantīti śikṣāvidaṇḍanāt pātayantikā 10 ||

pātayantikā 11

bījagrāmabhūtagrāmapātanāt pātayantikā 11

pātayantikā 12

avadhyānakṣipaṇāt pātayantikā 12

pātayantikā 13

anyavādaviheṭhanāt pātayantikā 13

pātayantikā 14

yaḥ punar bhikṣuḥ sāṁghikaṁ śayyāsanaṁ pīṭhaṁ vā mañcaṁ vā brisiṁ vā
kurcaṁ vā abhyavakāśe prajñapya tataḥ prakramen noddharen noddhārayed vā
pātayantikā 14

pātayantikā 15

yaḥ punar bhikṣuḥ sāṁghike vihāre śayyāṁ saṁstīrya vā saṁstārayed vā
tataḥ prakramen noddharen noddhārayed vā pātayantikā 15

pātayantikā 16

yaḥ punar bhikṣur abhiṣaktaḥ kupitaś caṇḍīkṛto ’nāptamanāḥ sāṁghikād
vihārād bhikṣuṁ niṣkarṣen niṣkarṣayed vā cara pareṇa mohapuruṣa naśya tvaṁ na
tvayeha vastavyam idam eva pratyayaṁ kṛtvā nānyathāt pātayantikā 16

pātayantikā 17

yaḥ punar bhikṣuḥ sāṁghike vihāre jānaṁ pūrvopagatāṁ bhikṣūṁ paścād
āgatyānupraskadya śayyāṁ kalpayed yasya saṁbādhaṁ bhaviṣyati sa prakramiṣyatīti
idam eva pratyayaṁ kṛtvā nānyathāt pātayantikā 17

pātayantikā 18

yaḥ punar bhikṣuḥ sāṁghike vihāre uparivihāyasikuṭikāyām ahāryapādake
pīṭhe vā mañce vā balena niṣīded vā nipadyed vā pātayantikā

pātayantikā 19

yaḥ punar bhikṣuḥ saprāṇakenodakena tṛṇaṁ vā mṛttikaṁ vā siṁcet secayed
vā pātayantikā

pātayantikā 20

mahallakaṁ bhikṣuṇā vihāraṁ kārayatā yāvad dvārakośārgaḍasthāpana
ālokasaṁdhibhūmiparikarm|||...|||nā dvau trayo vācchādanapathāḥ saṁcaro|||...||
|vyādhiṣṭhātavyā tata uttaram adhitiṣṭhet pātayantikā ||

pātayantikā 21

yaḥ punar bhikṣur asaṁmataḥ saṁghena bhikṣuṇīr avavadet pātayantikā 21

pātayantikā 22

saṁmato ’trāpi bhikṣur yāvat sūryāstaṁgamanakālasamayād bhikṣuṇīr avav
adet pātayantikā 22

pātayantikā 23

yaḥ punar bhikṣur evaṁ vaded āmiṣahetor bhikṣavo bhikṣuṇīr avavadantīti
pātayantikā 23

pātayantikā 24

yaḥ punar bhikṣur bhikṣuṇyā sārdhaṁ saṁvidhāya samānamārgaṁ
pratipadyetāntato grāmāntaram api anyatra samayāt pātayantikā tatrāyaṁ samayaḥ
sārthagamanīyo mārgo bhavati sāśaṅkasaṁmataḥ sabhayasaṁmataḥ
sapratibhayabhairavasaṁmato ’yaṁ tatra samayaḥ 24

pātayantikā 25

yaḥ punar bhikṣur bhikṣuṇyā sārdhaṁ saṁvidhāyaikanāvam abhiruhed ūrdhvag
āminīṁ vādhogāminīṁ vānyatra tīryakpārasaṁtaraṇāt pātayantikā 25

pātayantikā 26

yaḥ punar bhikṣur ajñātyā bhikṣuṇyāś cīvaraṁ kuryāt pātayantikā 26

pātayantikā 27

yaḥ punar bhikṣur ajñātyā bhikṣuṇyāś cīvaraṁ dadyāt pātayantikā 27

pātayantikā 28

yaḥ punar bhikṣur bhikṣuṇyā sārdham ekākī rahasi praticchanne niṣadyāṁ
kalpayet pātayantikā 28

pātayantikā 29

yaḥ punar bhikṣur ekākī mātṛgrāmeṇa sārdham abhyavakāśe niṣadyāṁ kalpayet
pātayantikā 29

pātayantikā 30

yaḥ punar bhikṣur bhikṣuṇīparipācitaṁ piṇḍapātaṁ paribhuṁjītānyatra prāgg
ṛhisamārambhāt pātayantikā 30 ||

pātayantikā 31

paraṁparabhojanam anyatra samayāt pātayantikā tatrāyaṁ samayo
glānasamayaś cīvaradānakālasamayo ’yaṁ tatra samayaḥ 31

pātayantikā 32

ekāvasathoṣitena bhikṣuṇā aglānenaikaḥ piṇḍapātaḥ paribhoktavyas tata
uttaraṁ paribhuṁjīta pātayantikā 32

pātayantikā 33

bhikṣavaḥ punaḥ saṁbahulāḥ kulāny upasaṁkrameyus tāṁś cec chrāddhā br
āhmaṇagṛhapatayo yāvadarthaṁ pravārayeyuḥ pūpair vā manthair vā ākāṁkṣamāṇais
tair bhikṣubhir dvau trayo vā pātrapūrāḥ pratigṛhītavyās tata uttaraṁ
pratigṛhṇīyuḥ pātayantikā | dvau trīṁ vā pātrapūrāṁ pratigṛhya bahir ārāmaṁ n
iṣkramya santo bhikṣavaḥ saṁvedayitavyā iyaṁ tatra sāmīciḥ 33

pātayantikā 34

yaḥ punar bhikṣur bhuktavāṁ pravāritaḥ akṛtātiriktaṁ khādanīyabhojanīyaṁ
khāded vā bhuṁjīta vā pātayantikā 34

pātayantikā 35

yaḥ punar bhikṣur jānaṁ bhikṣuṁ bhuktavantaṁ pravāritam akṛtātiriktena
khādanīyabhojanīyena yāvadarthaṁ pravārayed idam āyuṣmaṁ khādeti bhuṁkṣvety
āsādanaprekṣī kaccid eṣa bhikṣur muhūrtam apy āsāditaḥ syād idam eva pratyayaṁ
kṛtvā nānyathā pātayantikā 35

pātayantikā 36

gaṇabhojanam anyatra samayāt pātayantikā tatrāyaṁ samayo glānasamayaś
cīvaradānakālasamayaḥ adhvānamārgasamayaḥ nāvādhirohaṇaṁ
mahāsamājaśramaṇabhaktasamayo ’yaṁ tatra samayaḥ 36

pātayantikā 37

yaḥ punar bhikṣur akāle khādanīyabhojanīyaṁ khāded vā bhuṁjīta vā pātaya
ntikā 37

pātayantikā 38

yaḥ punar bhikṣuḥ saṁnihitaṁ khādanīyabhojanīyaṁ khāded vā bhuṁjīta vā
pātayantikā 38

pātayantikā 39

yaḥ punar bhikṣur aparigṛhītam āhāraṁ mukhadvāreṇāhared
anyatrodakadantakāṣṭhābhyāṁ pātayantikā 39

pātayantikā 40

yāni punas tāni kuleṣu praṇītabhojanāny anujñātāni tadyathā kṣīraṁ dadhi
navanītaṁ sarpis tailaṁ matsyo māṁsavallūrā yaḥ punar bhikṣur evaṁrūpāṇi
praṇītabhojanāny ātmārtham aglāno vijñapayet pātayantikā 40 ||

pātayantikā 41

yaḥ punar bhikṣur jānaṁ saprāṇakam udakaṁ paribhuṁjīta pātayantikā 41

pātayantikā 42

yaḥ punar bhikṣuḥ sabhojane kule anupraskadya āsane niṣadyāṁ kalpayet
pātayantikā 42

pātayantikā 43

yaḥ punar bhikṣuḥ sabhojane kule ekākī ekayā rahasi praticchanne
niṣadyāṁ kalpayet pātayantikā 43

pātayantikā 44

yaḥ punar bhikṣur acelakasya parivrājakasya vā parivrājikāyā vā
svahastaṁ khādanīyabhojanīyaṁ dadyāt pātayantikā 44

pātayantikā 45

yaḥ punar bhikṣur udyuktāṁ senāṁ darśanāyopasaṁkramed anyatras
tathārūpapratyayāt pātayantikā 45

pātayantikā 46

syād bhikṣos tathārūpapratyayo yenodyuktāṁ senāṁ gacched dvirātraparamaṁ
tena bhikṣuṇā tatra senāyāṁ vastavyaṁ tata uttaraṁ vaset pātayantikā 46

pātayantikā 47

dvirātraparamaṁ ced bhikṣuḥ senāyāṁ vasaty udyūthikāṁ senāṁ
darśanāyopasaṁkramed dhvajāgraṁ vā balāgraṁ vā senāvyūhaṁ vā anīkadarśanaṁ vā
pātayantikā 47

pātayantikā 48

yaḥ punar bhikṣur abhiṣaktaḥ kupitaś caṇḍībhūto ’nāptamanā bhikṣoḥ
prahāraṁ dadyāt pātayantikā 48

pātayantikā 49

yaḥ punar bhikṣur abhiṣaktaḥ kupitaś caṇḍībhūto ’nāptamanā bhikṣos
talaśaktikayā prahāram avaguret pātayantikā 49

pātayantikā 50

yaḥ punar bhikṣur bhikṣor jānaṁ duṣṭhūlāpattiṁ praticchādayed antata
ekarātram api pātayantikā 50

pātayantikā 51

yaḥ punar bhikṣur bhikṣum evaṁ vaded ehy āyuṣmaṁ kulāny
upasaṁkramiṣyāvas tatra te dāpayiṣyāmi praṇītaṁ khādanīyabhojanīyaṁ sa tasya
bhikṣor adāpayitvā tataḥ paścād evaṁ vaded gaccha tvam āyuṣman na me tvayā
sārdhaṁ phāṣaṁ kathā vā niṣadyā vā ekākino me phāṣaṁ kathā vā niṣadyā vā
udyojanaprekṣī kaccid eṣa bhikṣur muhūrtam apy udyojitaḥ syād etad eva
pratyayaṁ kṛtvā nānyathā pātayantikā 51

pātayantikā 52

yaḥ punar bhikṣur aglāno vitapanaprekṣī abhyavakāśe jyotiḥ samindhyāt
samedhayed vānyatra pratyayāt pātayantikā 52

pātayantikā 53

yaḥ punar bhikṣur anupasaṁpannena pudgalena sārdham uttaraṁdvirātraṁ
sahāgāraśayyāṁ kalpayet pātayantikā 53

pātayantikā 54

yaḥ punar bhikṣur dhārmike saṁghakaraṇīye cchandaṁ dattvā tataḥ paścāt
kṣepadharmam āpadyeta pātayantikā 54

pātayantikā 55

yaḥ punar bhikṣur evaṁ vadet tathāhaṁ bhagavato dharmaṁ deśitam ājānāmi
ye antarāyikā dharmās tāṁ pratiṣevato nālam antarāyāyeti sa bhikṣur bhikṣubhir
evaṁ syād vacanīyo mā tvam āyuṣmann evaṁ vada tathāhaṁ bhagavato dharmaṁ
deśitam ājānāmi ye antarāyikā dharmās tāṁ pratiṣevato nālam antarāyāyeti mā
bhagavantaṁ vivada mā bhagavantam abhyākhyāhi na sādhu bhagavato ’bhyākhyānaṁ
bhavati na ca punar bhagavān evaṁ vaded anekaparyāyeṇa bhagavatā antarāyikā
dharmāḥ samānā antarāyikā dharmā ity uktās tāṁś ca pratiṣevato ’lam
antarāyāyeti niḥsṛja tvam āyuṣmann idam evaṁrūpaṁ pāpakaṁ dṛṣṭigatam evaṁ cet
sa bhikṣur bhikṣubhir ucyamānas tad vastu pratiniḥsṛjed ity evaṁ kuśalaṁ na cet
pratiniḥsṛjed dvir api trir api samanuśāsitavyas tasya vastunaḥ pratiniḥsargāya
dvir api trir api samanuśiṣyamāṇas tad vastu pratiniḥsṛjed ity evaṁ kuśalaṁ no
cet pratiniḥsṛjet pātayantikā 55

pātayantikā 56

yaḥ punar bhikṣur jānaṁs tathāvādinaṁ pudgalam akṛtānudharmāṇam
apratiniḥsṛṣṭena pāpakena dṛṣṭigatena saṁbhuṁjīta vā saṁvased vā tena vā
sārdhaṁ sahāgāraśayyāṁ kalpayet pātayantikā 56

pātayantikā 57

śramaṇoddeśaś ced evaṁ vadet tathāhaṁ bhagavato dharmaṁ deśitam ājānāmi
yat kāmāṁ pratiṣevato nālam antarāyāyeti | sa śramaṇoddeśo bhikṣubhir evaṁ syād
vacanīyo mā tvam āyuṣmaṁ śramaṇoddeśa evaṁ vada tathāhaṁ bhagavato dharmaṁ
deśitam ājānāmi yat kāmāṁ pratiṣevato nālam antarāyāyeti mā bhagavantaṁ vivada
mā bhagavantam abhyākhyāhi na sādhu bhagavato ’bhyākhyānaṁ bhavati na ca punar
bhagavān evaṁ vaded anekaparyāyeṇa bhagavatā antarāyikāḥ kāmāḥ samānā
antarāyikā ity uktās tāṁś ca pratiṣevato ’lam antarāyāyeti niḥsṛja tvaṁ
śramaṇoddeśa idam evaṁrūpaṁ pāpakaṁ dṛṣṭigatam evaṁ cet sa śramaṇoddeśo
bhikṣubhir ucyamānas tat pāpakaṁ dṛṣṭigataṁ pratiniḥsṛjed ity evaṁ kuśalaṁ no
cet pratiniḥsṛjed dvir api trir api samanuśāsitavyas tasya vastunaḥ
pratiniḥsargāya sa yāvad dvir api trir api samanuśiṣyamāṇaḥ sacet pratiniḥsṛjed
ity evaṁ kuśalaṁ no cet pratiniḥsṛjet sa śramaṇoddeśo bhikṣubhir evaṁ syād
vacanīyaḥ

adyāgreṇa te śramaṇoddeśa na sa bhagavāṁ śāstā vyapadeṣṭavyo nāpy anye
bhikṣavaḥ samanubandhitavyā yām apy anye śramaṇoddeśā labhante bhikṣubhiḥ
sārdhaṁ dvirātraṁ sahāgāraśayyāṁ sāpi te adyāgreṇa nāsti cara pareṇa mohapuruṣa
naśya tvaṁ na tvayeha vastavyam iti |

yaḥ punar bhikṣur jānaṁs tathānāśitaṁ śramaṇoddeśam upasthāpayed vā
upalāḍayed vā tena vā sārdhaṁ sahāgāraśayyāṁ kalpayet pātayantikā 57

pātayantikā 58

yaḥ punar bhikṣu ratnaṁ vā ratnasaṁmataṁ vā svahastam udgṛhṇīyād
udgrāhayed vā anyatrādhyārāmagatād vā adhyāvāsagatād vā pātayantikā
adhyārāmagataṁ adhyāvāsagataṁ ratnaṁ vā ratnasaṁmataṁ vā evaṁcittenodgṛhītavyam
udgrāhayitavyaṁ vā yasya bhaviṣyati sa enaṁ hariṣyati iyaṁ tatra sāmīciḥ 58

pātayantikā 59

navacīvarapratilābhād bhikṣuṇā trayāṇāṁ durvarṇīkaraṇānām
anyatamānyatamam ādātavyaṁ navasya durvarṇīkaraṇāya nīlaṁ vā kardamo vā
kāḍiśāmo vā anādāya ced bhikṣus trayāṇāṁ durvarṇīkaraṇānām anyatamānyatamaṁ
durvarṇīkaraṇaṁ navaṁ cīvaraṁ paribhuṁjīta pātayantikā 59

pātayantikā 60

ardhamāsikaṁ snātram anyatra samayāt tadatikrāmataḥ pātayantikā tatrāyaṁ
samayaḥ sārdho māsaḥ śeṣo grīṣmasya pūrvo māso varṣāṇām etau sārdhau dvau māsau
paridāghasamayaḥ avaśiṣṭaṁ glānasamayaḥ karmasamayo vātasamayo vṛṣṭisamayo
’dhvānamārgasamayo ’yaṁ tatra samayaḥ 60 ||

pātayantikā 61

yaḥ punar bhikṣuḥ saṁcintya tīryagyonigataṁ prāṇinaṁ jīvitād
vyaparopayet pātayantikā 61

pātayantikā 62

yaḥ punar bhikṣur bhikṣoḥ saṁcintya kaukṛtyam upasaṁhared
viheṭhanāprekṣī kaccid asya bhikṣor muhūrtam api tāvad aphāṣaṁ bhaved idam eva
pratyayaṁ kṛtvā nānyathā pātayantikā 62

pātayantikā 63

aṅgulipratodanāt pātayantikā 63

pātayantikā 64

udakaharṣaṇāt pātayantikā 64

pātayantikā 65

yaḥ punar bhikṣur mātṛgrāmeṇa sārdhaṁ sahāgāraśayyāṁ kalpayet
pātayantikā 65

pātayantikā 66

yaḥ punar bhikṣur bhikṣuṁ bhīṣayed bhīṣāpayed vā antato hāsyaprekṣyam
api pātayantikā 66

pātayantikā 67

yaḥ punar bhikṣur bhikṣoḥ pātraṁ vā cīvaraṁ vā kuñcikaṁ vā upānahaṁ vā
sūcīgharakaṁ vā anyatamānyatamaṁ vā śrāmaṇakaṁ pariṣkāram upanidadhyād
upanidhāpayed vā antato hāsyaprekṣyam api pātayantikā 67

pātayantikā 68

yaḥ punar bhikṣur bhikṣoḥ pātraṁ vā cīvaram vā dattvā tataḥ paścād
apratyuddhārya paribhuṁjīta pātayantikā 68

pātayantikā 69

yaḥ punar bhikṣur bhikṣum amūlakena saṁghāvaśeṣeṇa dharmeṇānudhvaṁsayet
pātayantikā 69

pātayantikā 70

yaḥ punar bhikṣur mātṛgrāmeṇa sārdhaṁ saṁvidhāya samānamārgaṁ
pratipadyeta antato grāmāntaram api pātayantikā 70 ||

pātayantikā 71

yaḥ punar bhikṣuḥ steyasārthena sārdhaṁ saṁvidhāya samānamārgaṁ
pratipadyeta antato grāmāntaram api pātayantikā 71

pātayantikā 72

yaḥ punar bhikṣur ūnaviṁśativarṣaṁ pudgalaṁ bhikṣubhāvenopasaṁpādayet
pātayantikā sa ca pudgalo ’nupasaṁpannas te ca bhikṣavo garhyā iyaṁ tatra
sāmīciḥ 72

pātayantikā 73

yaḥ punar bhikṣuḥ pṛthivīṁ khanyāt khānayed vā pātayantikā 73

pātayantikā 74

caturmāsikā bhikṣuṇā pravāraṇā sādhayitavyā anyatra nityapravāraṇāyā
anyatra punaḥpunaḥpravāraṇāyā anyatra pratyekapravāraṇāyā tata uttaraṁ sādhayet
pātayantikā 74

pātayantikā 75

yaḥ punar bhikṣur bhikṣubhir ucyamāna iha te śikṣāyāṁ śikṣitavyam ity
evaṁ vaden nāhaṁ yuṣmākaṁ bālānāṁ mūḍhānāṁ duṣprajñānāṁ vacanenātra śikṣāyāṁ
śikṣiṣyāmi anyān ahaṁ bhikṣūṁ prakṣyāmi sūtradharān vinayadharān mātṛkādharān
iti pātayantikā | ājñātukāmena bhikṣuṇā tatra śikṣāyāṁ śikṣitavyaṁ bhikṣavaś ca
praṣṭavyāḥ sūtradharā vinayadharā mātṛkādharāḥ | iyaṁ tatra sāmīciḥ 75

pātayantikā 76

yaḥ punar bhikṣur bhikṣūṇāṁ kalahajātānāṁ bhaṇḍanajātānāṁ vigṛhītānāṁ
vivādam āpannānāṁ tūṣṇīm upaśrutikas tiṣṭhed yad ete bhikṣavo vakṣyanti tad
ahaṁ śrutvā tathānuvyāhariṣyāmīti pātayantikā 76

pātayantikā 77

yaḥ punar bhikṣuḥ saṁghasya niścitāyāṁ kathāyāṁ vartamānāyāṁ tūṣṇīm
utthāya prakramet saṁtaṁ bhikṣum anavalokya pātayantikā 77

pātayantikā 78

anādareyakāt pātayantikā 78

pātayantikā 79

surāmaireyamadyapānāt pātayantikā 79

pātayantikā 80

yaḥ punar bhikṣur akāle grāmaṁ praviśet santaṁ bhikṣum anavalokyānyatra
tathārūpapratyayāt pātayantikā 80 ||

pātayantikā 81

yaḥ punar bhikṣuḥ sabhaktaṁ kuleṣūpanimantritaḥ pūrvabhaktaṁ
paścādbhaktaṁ kuleṣu cāritram āpadyeta pātayantikā 81

pātayantikā 82

yaḥ punar bhikṣu rājñaḥ kṣatriyasya mūrdhābhiṣiktasya aniṣkrānte rājñi
anirgṛhīteṣu ratneṣu indrakīlaṁ vā indrakīlabhūmiṁ vā samatikramed anyatra
tathārūpapratyayāt pātayantikā 82

pātayantikā 83

yaḥ punar bhikṣuḥ prātimokṣasūtroddiśyamāne evaṁ vaded idānīm ahaṁ
jānāmi yad ayaṁ dharmaḥ sūtragataḥ sūtraparyāpanna iti taṁ ca bhikṣavo jānīyuḥ
saṁniṣaṇṇapūrvo ’yam āyuṣmāṁ dvis triḥ prātimokṣasūtroddeśe kaḥ punar vādo
bhūya iti tasya punar bhikṣor nāsty ajñānān mokṣo yāṁ cāpattim āpannaḥ syāt tāṁ
yathādharmaṁ kārayitavya uttarañ ca saṁvejayitavyas tasya te āyuṣmann alābho na
lābhaḥ durlabdho na sulabdhaḥ yo hi nāma tvam anvardhamāsaṁ
prātimokṣasūtroddiśyamāne na satkṛtyārthīkṛtvā na gurukṛtvā na manasīkṛtvā
naikāgracitto nāvahitaśrotro na sarvacetasā samanvāhṛtya śṛṇoṣi iyaṁ tasya
saṁvejanāt pātayantikā 83

pātayantikā 84

yaḥ punar bhikṣur asthimayaṁ dantamayaṁ viṣāṇamayaṁ vā sūcīgharakaṁ
kārayet pātayantikā 84

pātayantikā 85

pīṭhaṁ vā bhikṣuṇā mañcaṁ vā kārayatā sugatāṣṭāṅgulipramāṇāḥ pādāḥ
kārayitavyā anyatrāraṇyās tata uttaraṁ kārayet pātayantikā 85

pātayantikā 86

yaḥ punar bhikṣus tūlasaṁstṛtāṁ śayyām avanahed avanāhayed vā
pātayantikā 86

pātayantikā 87

varṣāśāṭīcīvaraṁ bhikṣuṇā kārayatā prāmāṇikaṁ kārayitavyaṁ tatredaṁ
pramāṇaṁ dīrghataḥ ṣaḍ vitastayaḥ sugatavitastyā tīryak sārdhe dve tata uttaraṁ
kārayet pātayantikā 87

pātayantikā 88

kaṇḍupraticchādanaṁ bhikṣuṇā kārayatā prāmāṇikaṁ kārayitavyaṁ tatredaṁ
pramāṇaṁ dīrghataś catasro vitastayaḥ sugatavitastyā tīryag dve tata uttaraṁ
kārayet pātayantikā 88

pātayantikā 89

niṣīdanaṁ bhikṣuṇā kārayatā prāmāṇikaṁ kārayitavyaṁ tatredaṁ pramāṇaṁ
dīrghato vitastī dve sugatavitastyā tīryak sārdhavitastir daśānāṁ ca vitastis
tata uttaraṁ kārayet pātayantikā 89

pātayantikā 90

yaḥ punar bhikṣuḥ sugatacīvarapramāṇena cīvaraṁ kārayed uttaraṁ vā
sugatacīvarāt pātayantikā | tatredaṁ sugatacīvarapramāṇaṁ dīrghato nava
vitastayaḥ sugatavitastyā tīryak ṣaḍ idaṁ tatra sugatacīvarapramāṇaṁ 90 ||

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

uddiṣṭā mayāyuṣmanto navati pātayantikā dharmās tatrāham āyuṣmataḥ
pṛcchāmi kaccit sthātra pariśuddhā dvir api trir api pṛcchāmi kaccit sthātra
pariśuddhā pariśuddhā atrāyuṣmanto yasmāt tūṣṇīm evam etad dhārayāmi ||

4 pratideśanīyā rules

ime punar āyuṣmantaś catvāraḥ pratideśanīyā dharmā anvardhamāsaṁ
prātimokṣasūtroddeśam āgacchanti ||

pratideśanīya 1

yaḥ punar bhikṣur aglāno ’ntargṛhaṁ piṇḍāya carantyā ajñātyā bhikṣuṇyāḥ
santikāt svahastaṁ khādanīyabhojanīyaṁ pratigṛhṇīyāt tena bhikṣuṇā bhikṣūṇām
antike pratideśayitavyaṁ garhaṇīyam āyuṣmantaḥ sthānam āpanno ’smi asāṁpreyaṁ
pratideśanīyaṁ taṁ dharmaṁ pratideśayāmi ayaṁ dharmaḥ pratideśanīyaḥ 1

pratideśanīya 2

bhikṣavaḥ punaḥ saṁbahulāḥ kuleṣūpanimantritā bhuṁjīraṁs tatra ced
bhikṣuṇī vyapadiśamānā sthitā syād ihaudanaṁ dehi iha sūpaṁ dehi iha bhūyo
dehīti sā bhikṣuṇī bhikṣubhir evaṁ syād vacanīyā āgamaya tāvat tvaṁ bhaginī
yāvad ime bhikṣavo bhuṁjantām ity ekabhikṣor api cen na pratibhāyāt tāṁ
bhikṣuṇīm evaṁ vaktum āgamaya tāvat tvaṁ bhaginī yāvad ime bhikṣavo bhuṁjantām
iti sarvais tair bhikṣubhir bhikṣūṇām antike pratideśayitavyaṁ garhaṇīyam
āyuṣmantaḥ sthānam āpannāḥ sma asāṁpreyaṁ pratideśanīyaṁ taṁ dharmaṁ pratideśay
āma ayaṁ dharmaḥ pratideśanīyaḥ 2

pratideśanīya 3

yāni punas tāni saṁghasya śaikṣasaṁmatāni kulāni bhavanti
śaikṣasaṁvṛtisaṁmatāni yaḥ punar bhikṣus tathārūpebhyaḥ kulebhyaḥ śaikṣasaṁvṛti
saṁmatebhyaḥ pūrvam animantritaḥ samānaḥ khādanīyabhojanīyaṁ pratigṛhṇīyāt tena
bhikṣuṇā bhikṣūṇām antike pratideśayitavyaṁ garhaṇīyam āyuṣmantaḥ sthānam
āpanno ’smi asāṁpreyaṁ pratideśanīyaṁ taṁ dharmaṁ pratideśayāmi ayaṁ dharmaḥ
pratideśanīyaḥ 3

pratideśanīya 4

yāni punas tāni saṁghasyāraṇyakāni śayyāsanāni bhavanti sāśaṁkasaṁmatāni
sabhayasaṁmatāni sapratibhayabhairavasaṁmatāni | yaḥ punar bhikṣus tathārūpeṣu
saṁghasyāraṇyakeṣu śayyāsaneṣu pūrvapratisaṁvedakaḥ asaṁmataḥ saṁghena bahir
ārāmasya svahastaṁ khādanīyabhojanīyaṁ apratigṛhya antar ārāme pratigṛhṇīyāt
tena bhikṣuṇā bhikṣūṇām antike pratideśayitavyaṁ garhaṇīyam āyuṣmantaḥ sthānam
āpanno ’smi asāṁpreyaṁ pratideśanīyaṁ taṁ dharmaṁ pratideśayāmi ayam api
dharmaḥ pratideśanīyaḥ 4 ||

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

uddiṣṭā mayāyuṣmantaś catvāraḥ pratideśanīyā dharmās tatrāham āyuṣmataḥ
pṛcchāmi kaccid sthātra pariśuddhā dvir api trir api pṛcchāmi kaccit sthātra
pariśuddhāḥ pariśuddhā atrāyuṣmanto yasmāt tūṣṇīm evam etad dhārayāmi ||

113 śaikṣā rules

ime punar āyuṣmantaḥ saṁbahulāḥ śaikṣā dharmā anvardhamāsaṁ
prātimokṣasūtroddeśam āgacchanti ||

Chapter 1

śaikṣa 1

nātyutkṛṣṭaṁ cīvaraṁ nivāsayiṣyāma iti śikṣā karaṇīyā 1.1

śaikṣa 2

nātyavakṛṣṭaṁ cīvaraṁ nivāsayiṣyāma iti śikṣā karaṇīyā 1.2

śaikṣa 3

na vikīrṇaṁ cīvaraṁ nivāsayiṣyāma iti śikṣā karaṇīyā 1.3

śaikṣa 4

na vāsijhaḍakaṁ cīvaraṁ nivāsayiṣyāma iti śikṣā karaṇīyā 1.4

śaikṣa 5

na tālapatraṁ cīvaraṁ nivāsayiṣyāma iti śikṣā karaṇīyā 1.5

śaikṣa 6

na hastiśuṇḍaṁ cīvaraṁ nivāsayiṣyāma iti śikṣā karaṇīyā 1.6

śaikṣa 7

na kunmāṁsapiṇḍaṁ cīvaraṁ nivāsayiṣyāma iti śikṣā karaṇīyā 1.7

śaikṣa 8

na kalāpakaṁ cīvaraṁ nivāsayiṣyāma iti śikṣā karaṇīyā 1.8

śaikṣa 9

na dundumaṁ cīvaraṁ nivāsayiṣyāma iti śikṣā karaṇīyā 1.9

śaikṣa 10

na milimaṁ cīvaraṁ nivasayiṣyāma iti śikṣā karaṇīyā 1.10

śaikṣa 11

na cūrṇasūtraṁ cīvaraṁ nivāsayiṣyāma iti śikṣā karaṇīyā 1.11

śaikṣa 12

parimaṇḍalaṁ cīvaraṁ nivāsayiṣyāma iti śikṣā karaṇīyā 1.12

śaikṣa 13

nātyutkṛṣṭaṁ cīvaraṁ prāvariṣyāma iti śikṣā karaṇīyā 1.13

śaikṣa 14

nātyavakṛṣṭaṁ cīvaraṁ prāvariṣyāma iti śikṣā karaṇīyā 1.14

śaikṣa 15

na vikīrṇaṁ cīvaraṁ prāvariṣyāma iti śikṣā karaṇīyā 1.15

śaikṣa 16

parimaṇḍalaṁ cīvaraṁ prāvariṣyāma iti śikṣā karaṇīyā 1.16 ||

Chapter 2

śaikṣa 17

susaṁvṛtā antargṛhaṁ pravekṣyāma iti śikṣā karaṇīyā 2.1

śaikṣa 18

susaṁvṛtā antargṛhe niṣatsyāma iti śikṣā karaṇīyā 2.2

śaikṣa 19

supraticchannā antargṛhaṁ pravekṣyāma iti śikṣā karaṇīyā 2.3

śaikṣa 20

supraticchannā antargṛhe niṣatsyāma iti śikṣā karaṇīyā 2.4

śaikṣa 21

notkṣiptacakṣuṣo ’ntargṛhaṁ pravekṣyāma iti śikṣā karaṇīyā 2.5

śaikṣa 22

notkṣiptacakṣuṣo ’ntargṛhe niṣatsyāma iti śikṣā karaṇīyā 2.6

śaikṣa 23

alpaśabdā antargṛhaṁ pravekṣyāma iti śikṣā karaṇīyā 2.7

śaikṣa 24

alpaśabdā antargṛhe niṣatsyāma iti śikṣā karaṇīyā 2.8

śaikṣa 25

noccagghikayā antargṛhaṁ pravekṣyāma iti śikṣā karaṇīyā 2.9

śaikṣa 26

noccagghikayā antargṛhe niṣatsyāma iti śikṣā karaṇīyā 2.10

śaikṣa 27

notkuṭukā antargṛhaṁ pravekṣyāma iti śikṣā karaṇīyā 2.11

śaikṣa 28

notkuṭukā antargṛhe niṣatsyāma iti śikṣā karaṇīyā 2.12

śaikṣa 29

na veṣṭitaśiraso ’ntargṛhaṁ pravekṣyāma iti śikṣā karaṇīyā 2.13

śaikṣa 30

na veṣṭitaśiraso ’ntargṛhe niṣatsyāma iti śikṣā karaṇīyā 2.14

śaikṣa 31

nāvaguṇḍikākṛtā antargṛhaṁ pravekṣyāma iti śikṣā karaṇīyā 2.15

śaikṣa 32

nāvaguṇḍikākṛtā antargṛhe niṣatsyāma iti śikṣā karaṇīyā 2.16

śaikṣa 33

na kambhākṛtā antargṛhaṁ pravekṣyāma iti śikṣā karaṇīyā 2.17

śaikṣa 34

na kambhākṛtā antargṛhe niṣatsyāma iti śikṣā karaṇīyā 2.18

śaikṣa 35

notkṛṣṭikākṛtā antargṛhaṁ pravekṣyāma iti śikṣā karaṇīyā 2.19

śaikṣa 36

notkṛṣṭikākṛtā antargṛhe niṣatsyāma iti śikṣā karaṇīyā 2.20

śaikṣa 37

nātyastikākṛtā antargṛhaṁ pravekṣyāma iti śikṣā karaṇīyā 2.21

śaikṣa 38

nātyastikākṛtā antargṛhe niṣatsyāma iti śikṣā karaṇīyā 2.22

śaikṣa 39

na vinyastikākṛtā antargṛhaṁ pravekṣyāma iti śikṣā karaṇīyā 2.23

śaikṣa 40

na vinyastikākṛtā antargṛhe niṣatsyāma iti śikṣā karaṇīyā 2.24

śaikṣa 41

na vikṣiptikākṛtā antargṛhaṁ pravekṣyāma iti śikṣā karaṇīyā 2.25

śaikṣa 42

na vikṣiptikākṛtā antargṛhe niṣatsyāma iti śikṣā karaṇīyā 2.26

śaikṣa 43

na pallatthikākṛtā antargṛhaṁ pravekṣyāma iti śikṣā karaṇīyā 2.27

śaikṣa 44

na pallatthikākṛtā antargṛhe niṣatsyāma iti śikṣā karaṇīyā 2.28

śaikṣa 45

na bāhupracālakā antargṛhaṁ pravekṣyāma iti śikṣā karaṇīyā 2.29

śaikṣa 46

na bāhupracālakā antargṛhe niṣatsyāma iti śikṣā karaṇīyā 2.30

śaikṣa 47

na cāṁsapracālakā antargṛhaṁ pravekṣyāma iti śikṣā karaṇīyā 2.31

śaikṣa 48

na cāṁsapracālakā antargṛhe niṣatsyāma iti śikṣā karaṇīyā 2.32

śaikṣa 49

na śīrṣapracālakā antargṛhaṁ pravekṣyāma iti śikṣā karaṇīyā 2.33

śaikṣa 50

na śīrṣapracālakā antargṛhe niṣatsyāma iti śikṣā karaṇīyā 2.34

śaikṣa 51

na kāyapracālakā antargṛhaṁ pravekṣyāma iti śikṣā karaṇīyā 2.35

śaikṣa 52

na kāyapracālakā antargṛhe niṣatsyāma iti śikṣā karaṇīyā 2.36

śaikṣa 53

na hastasaṁlagnikayāntargṛhaṁ pravekṣyāma iti śikṣā karaṇīyā 2.37

śaikṣa 54

na hastasaṁlagnikayāntargṛhe niṣatsyāma iti śikṣā karaṇīyā 2.38

śaikṣa 55

na viḍaṅgikayāntargṛhaṁ pravekṣyāma iti śikṣā karaṇīyā 2.39

śaikṣa 56

na viḍaṅgikayāntargṛhe niṣatsyāma iti śikṣā karaṇīyā 2.40

śaikṣa 57

na pāde pādam ādhāyāntargṛhe niṣatsyāma iti śikṣā karaṇīyā 2.41

śaikṣa 58

na sakthni sakthy āropyāntargṛhe niṣatsyāma iti śikṣā karaṇīyā 2.42

śaikṣa 59

na pāṇau hanum upādāyāntargṛhe niṣatsyāmo gṛhiṇo hāsyaprekṣiṇa iti śikṣā
karaṇīyā 2.43 ||

Chapter 3

śaikṣa 60

satkṛtyaudanaṁ pratigṛhīṣyāma iti śikṣā karaṇīyā 3.1

śaikṣa 61

satkṛtya sūpaṁ pratigṛhīṣyāma iti śikṣā karaṇīyā 3.2

śaikṣa 62

na stūpākāraṁ piṇḍapātaṁ paribhokṣyāma iti śikṣā karaṇīyā 3.3

śaikṣa 63

samatittikaṁ piṇḍapātaṁ paribhokṣyāma iti śikṣā karaṇīyā 3.4

śaikṣa 64

samasūpikaṁ piṇḍapātaṁ paribhokṣyāma iti śikṣā karaṇīyā 3.5

śaikṣa 65

na stūpyavaguṇṭhīkṛtaṁ piṇḍapātaṁ paribhokṣyāma iti śikṣā karaṇīyā 3.6

śaikṣa 66

na vyutkaṇṭhaśaḥ piṇḍapātaṁ paribhokṣyāma iti śikṣā karaṇīyā 3.7

śaikṣa 67

nātimahāntam ālopaṁ kariṣyāma iti śikṣā karaṇīyā 3.8

śaikṣa 68

parimaṇḍalam ālopaṁ kariṣyāma iti śikṣā karaṇīyā 3.9

śaikṣa 69

nānāgate ālope mukhadvāraṁ vivariṣyāma iti śikṣā karaṇīyā 3.10

śaikṣa 70

na sālopena mukhadvāreṇa vyāhariṣyāma iti śikṣā karaṇīyā 3.11

śaikṣa 71

na kabaḍacchedakaṁ piṇḍapātaṁ paribhokṣyāma iti śikṣā karaṇīyā 3.12

śaikṣa 72

na śuśukkārakaṁ piṇḍapātaṁ paribhokṣyāma iti śikṣā karaṇīyā 3.13

śaikṣa 73

na cucukkārakaṁ piṇḍapātaṁ paribhokṣyāma iti śikṣā karaṇīyā 3.14

śaikṣa 74

na phuphukkārakaṁ piṇḍapātaṁ paribhokṣyāma iti śikṣā karaṇī yā 3.15

śaikṣa 75

na gṛṣmakārakaṁ piṇḍapātaṁ paribhokṣyāma iti śikṣā karaṇīyā 3.16

śaikṣa 76

nojjighrantaḥ piṇḍapātaṁ paribhokṣyāma iti śikṣā karaṇīyā 3.17

śaikṣa 77

na jihvāniścārakaṁ piṇḍapātaṁ paribhokṣyāma iti śikṣā karaṇīyā 3.18

śaikṣa 78

na hastāvalehakaṁ piṇḍapātaṁ paribhokṣyāma iti śikṣā karaṇīyā 3.19

śaikṣa 79

na pātrāvalehakaṁ piṇḍapātaṁ paribhokṣyāma iti śikṣā karaṇīyā 3.20

śaikṣa 80

na hastāvadhūnakaṁ piṇḍapātaṁ paribhokṣyāma iti śikṣā karaṇīyā 3.21

śaikṣa 81

na śistavikiraṁ piṇḍapātaṁ paribhokṣyāma iti śikṣā karaṇīyā 3.22

śaikṣa 82

na sāmiṣeṇa pāṇinā pānīyasthālakaṁ pratigṛhīṣyāma iti śikṣā karaṇīyā 
3.23

śaikṣa 83

nātmārtham aglānā odanaṁ vā sūpaṁ vā vijñāpayiṣyāma iti śikṣā karaṇīyā 
3.24

śaikṣa 84

naudanena sūpaṁ praticchādayiṣyāmo bhūyaskāmatām upādāya iti śikṣā
karaṇīyā 3.25

śaikṣa 85

nāvadhyānaprekṣiṇa anantarikasya pātraṁ vyavalokayiṣyāma iti śikṣā karaṇ
īyā 3.26

śaikṣa 86

pātrasaṁjñinaḥ piṇḍapātaṁ paribhokṣyāma iti śikṣā karaṇīyā 3.27

śaikṣa 87

sāvadānaṁ piṇḍapātaṁ paribhokṣyāma iti śikṣā karaṇīyā 3.28

śaikṣa 88

na sāmiṣaṁ pātrodakam antargṛhe chorayiṣyāmo gṛhiṇam anavalokyeti śikṣā
karaṇīyā 3.29 ||

Chapter 4

śaikṣa 89

na yānādhirūḍhasyāglānasya dharmaṁ deśayiṣyāma iti śikṣā karaṇīyā 4.1

śaikṣa 90

na purato gacchataḥ pṛṣṭhato ’nugacchanta aglānasya dharmaṁ deśayiṣyāma
iti śikṣā karaṇīyā 4.2

śaikṣa 91

na mārgaṁ gacchato hy amārgaṁ gacchanta aglānasya dharmaṁ deśayiṣyāma
iti śikṣā karaṇīyā 4.3

śaikṣa 92

na sthitā niṣaṇṇasyāglānasya dharmaṁ deśayiṣyāma iti śikṣā karaṇīyā 4.4

śaikṣa 93

na nīcāsane niṣaṇṇā uccāsane niṣaṇṇasyāglānasya dharmaṁ deśayiṣyāma iti
śikṣā karaṇīyā 4.5

śaikṣa 94

na niṣaṇṇā nipannasyāglānasya dharmaṁ deśayiṣyāma iti śikṣā karaṇīyā 4.6

śaikṣa 95

na veṣṭitaśirasa aglānasya dharmaṁ deśayiṣyāma iti śikṣā karaṇīyā 4.7

śaikṣa 96

nāvaguṇḍikākṛtasyāglānasya dharmaṁ deśayiṣyāma iti śikṣā karaṇīyā 4.8

śaikṣa 97

na kaṁbhākṛtasyāglānasya dharmaṁ deśayiṣyāma iti śikṣā karaṇīyā 4.9

śaikṣa 98

notkṛṣṭikākṛtasyāglānasya dharmaṁ deśayiṣyāma iti śikṣa karaṇīyā 4.10

śaikṣa 99

nātyastikākṛtasyāglānasya dharmaṁ deśayiṣyāma iti śikṣā karaṇīyā 4.11

śaikṣa 100

na vinyastikākṛtasyāglānasya dharmaṁ deśayiṣyāma iti śikṣā karaṇīyā 4.12

śaikṣa 101

na vikṣiptikākṛtasyāglānasya dharmaṁ deśayiṣyāma iti śikṣā karaṇīyā 4.13

śaikṣa 102

na pallatthikākṛtasyāglānasya dharmaṁ deśayiṣyāma iti śikṣā karaṇīyā 
4.14

śaikṣa 103

na sopānahakasyāglānasya dharmaṁ deśayiṣyāma iti śikṣā karaṇīyā 4.15

śaikṣa 104

na sapādukasyāglānasya dharmaṁ deśayiṣyāma iti śikṣā karaṇīyā 4.16

śaikṣa 105

na daṇḍapāṇer aglānasya dharmaṁ deśayiṣyāma iti śikṣā karaṇīyā 4.17

śaikṣa 106

na cchatrapāṇer aglānasya dharmaṁ deśayiṣyāma iti śikṣā karaṇīyā 4.18

śaikṣa 107

na śastrapāṇeḥ sarvathā dharmaṁ deśayiṣyāma iti śikṣā karaṇīyā 4.19

śaikṣa 108

na khaḍgapāṇeḥ sarvathā dharmaṁ deśayiṣyāma iti śikṣā karaṇīyā 4.20

śaikṣa 109

nāyudhapāṇeḥ sarvathā dharmaṁ deśayiṣyāma iti śikṣā karaṇīyā 4.21

śaikṣa 110

na harita uccāraprasrāvaṁ kheṭaṁ śiṅghāṇakaṁ kariṣyāma iti śikṣā
karaṇīyā 4.22

śaikṣa 111

na kalpika udake pāribhogīye uccāraprasrāvaṁ kheṭaṁ śiṅghāṇakaṁ
kariṣyāma iti śikṣā karaṇīyā 4.23

śaikṣa 112

na sthitā aglānā uccāraprasrāvaṁ kariṣyāma iti śikṣā karaṇīyā 4.24

śaikṣa 113

na sādhikapauruṣaṁ vṛkṣam ārokṣyāmo ’nyatra pratyayād iti śikṣā karaṇīyā
4.25 | |

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

uddiṣṭā mayāyuṣmantaḥ saṁbahulāḥ śaikṣā dharmās tatrāham āyuṣmataḥ
pṛcchāmi kaccit sthātra pariśuddā dvir api trir api pṛcchāmi kaccit sthātra
pariśuddhāḥ pariśuddhā atrāyuṣmanto yasmāt tūṣṇīm evam etad dhārayāmi ||

7 adhikaraṇaśamathā

ime punar āyuṣmantaḥ saptādhikaraṇaśamathā dharmā anvardhamāsaṁ
prātimokṣasūtroddeśam āgacchanti |

adhikaraṇaśamatha 1

saṁmukhavinayārhasya saṁmukhavinayaṁ dāsyāmaḥ 1

adhikaraṇaśamatha 2

smṛtivinayārhasya smṛtivinayaṁ dāsyāmaḥ 2

adhikaraṇaśamatha 3

amūḍhavinayārhasya amūḍhavinayaṁ dāsyāmaḥ 3

adhikaraṇaśamatha 4

pratijñāvinayārhasya pratijñāṁ kārayiṣyāmaḥ 4

adhikaraṇaśamatha 5

tatsvabhāvaiṣikārhasya tatsvabhāvaiṣikāṁ dāsyāmaḥ 5

adhikaraṇaśamatha 6

yadbhūyeṣikārhasya yadbhūyeṣikaṁ dāsyāmaḥ 6

adhikaraṇaśamatha 7

utpannotpannāny adhikaraṇāni tṛṇaprastārakena vyupaśamayiṣyāmo dharmeṇa 
.i... 7 ||

uddiṣṭā mayāyuṣmantaḥ saptādhikaraṇaśamathā dharmās tatrāham āyuṣmataḥ
pṛcchāmi kaccit sthātra pariśuddhā dvir api trir api pṛcchāmi kaccit sthātra 
pariśuddhāḥ pariśuddhā atrāyuṣmanto yasmāt tūṣṇīm evam evāhaṁ dhārayāmi ||

Conclusion

uddiṣṭaṁ mayāyuṣmantaḥ prātimokṣasūtrasya | | nidānaṁ uddiṣṭāś catvāraḥ
pārājikā dharmā uddiṣṭās trayodaśa saṁghāvaśeṣā dharmā uddiṣṭau dvāv aniyatau
dharmau uddiṣṭās triṁśan niḥsargikāḥ pātayantikā dharmā uddiṣṭā navati
pātayantikā dharmā uddiṣṭāś catvāraḥ pratideśanīyā dharmā uddiṣṭāḥ saṁbahulāḥ
śaikṣā dharmā uddiṣṭāḥ saptādhikaraṇaśamathā dharmāḥ |

etāvat tasya bhagavataḥ sūtragataṁ sūtraparyāpannam anvardhamāsaṁ
prātimokṣasūtroddeśam āgacchati iti yo vā punar anyo ’py āgacched
dharmasyānudharmas tatra vaḥ sahitaiḥ samagraiḥ saṁmodamānair avivadamānair
ekāgrair ekoddeśair ekakṣīrodakībhūtaiḥ sukhaṁ phāṣaṁ vihartavyam iti śikṣā
karaṇīyā ||

Concluding verses

    kṣāntiḥ paramaṁ tapas titīkṣā
    nirvāṇaṁ paramaṁ vadanti buddhāḥ
    na hi pravrajitaḥ paropatāpī
    śramaṇo bhavati parān viheṭhayānaḥ Verse 1

    cakṣuṣmān viṣamānīva vidyamāne parākrame
    paṇḍito jīvaloke ’smin pāpāni parivarjayet Verse 2

    nopavādī nopaghātī prātimokṣe ca saṁvaraḥ
    mātrajñatā ca bhakteṣu prāntaṁ ca śayanāsanam
    adhicitte samāyoga etad buddhasya śāsanam Verse 3

    yathāpi bhramaraḥ puṣpād varṇagandhāv aheṭhayan
    paraiti rasam ādāya tathā grāmāṁ muniś caret Verse 4

    na pareṣāṁ vilomāni na pareṣāṁ kṛtākṛtam
    ātmanas tu samīkṣeta samāni viṣamāni ca Verse 5

    adhicetasi mā pramadyata pratataṁ maunapadeṣu śikṣata
    śokā na bhavanti tāyino hy upaśāntasya sadā smṛtātmanaḥ Verse 6

    sarvapāpasyākaraṇaṁ kuśalasyopasaṁpadaḥ
    svacittaparyavadanam etad buddhasya śāsanaṁ Verse 7

    kāyena saṁvaraḥ sādhu sādhu vācā ca saṁvaraḥ
    manasā saṁvaraḥ sādhu sādhu sarvatra saṁvaraḥ
    sarvatra saṁvṛto bhikṣuḥ sarvaduḥkhāt pramucyate Verse 8

    vācānurakṣī manasā susaṁvṛtaḥ
    kāyena caivākuśalaṁ na kuryāt
    etāṁ śubhāṁ karmapathāṁ viśodhayann
    ārādhayen mārgam ṛṣipraveditam Verse 9

    kṣiptaḥ kṣipen naiva hato na hanyād
    vairaprasaṁgeṣu bhaved avairaḥ
    duṣṭeṣu ca syāt satataṁ prasannaḥ
    svayaṁ na kuryāt paragarhitaṁ yat Verse 10

    saptabhir lokanāyakair buddhavīrair mahātmabhiḥ
    prātimokṣaḥ samuddiṣṭo nirdiṣṭaś ca maharṣiṇā Verse 11

    atra sagauravā buddhā buddhānāṁ śrāvakāś ca ye
    atra sagauravā bhūtvā tathānyonyasagauravā
    hrīravatrāpyasaṁpannāḥ prāpnuvanti hy asaṁskṛtam Verse 12

    ārabhadhvaṁ niṣkramadhvaṁ yujyadhvaṁ buddhaśāsane |
    dhunadhvaṁ mṛtyunaḥ sainyaṁ naḍāgāram iva kuñjaraḥ Verse 13

    yo hy asmiṁ dharmavinaye apramatto bhaviṣyati
    prahāya jātisaṁsāraṁ duḥkhasyāntaṁ sa yāsyati Verse 14

    yasyārthe sūtram uddiṣṭaṁ yasyārthe poṣathaḥ kṛtaḥ
    tac chīlam anurakṣadhvaṁ vālāgraṁ camaro yathā Verse 15

uddiṣṭaḥ prātimokṣaḥ kṛtaḥ samagreṇa saṁghena poṣatha iti ||

prātimokṣasūtraṁ samāptam ||

Based on the edition by Georg von Simson, Pratimoksasutra der Sarvastivadins,
Teil 1, Göttingen 1986 (Sanskrittexte aus den Turfanfunden, 11); Teil 2,
Göttingen 2000.

Input by Georg von Simson for GRETIL.

Prepared for SuttaCentral by Bhikkhu Sujato.

