lokottaravāda prātimokṣasūtram

Introductory verses

namo bhagavate vītarāgāya |

    narendradevendrasuvanditena trilokavighuṣṭaviśālakīrtinā |
    buddhena lokārthacareṇa tāyinā sudeśitaṁ prātimokṣaṁ vidunā || Verse 1 ||

    taṁ prātimokṣaṁ bhavaduḥkhamokṣaṁ śrutvāna dhīrāḥ sugatasya bhāṣitaṁ |
    ṣaḍindriyasaṁvarasaṁvṛtatvāt karonti jātīmaraṇasya antaṁ || Verse 2 ||

    cirasya labdhvā ratanāni trīṇi buddhotpādaṁ mānuṣikāñ ca śraddhāṁ |
    dauḥśīlyavadyaṁ parivarjayitvā viśuddhaśīlā bhavathāpramattāḥ || Verse 3 ||

    śīlena yukto śramaṇo ’tiveti śīlena yukto brāhmaṇo ’tiveti |
    śīlena yukto naradevapūjyo śīlena yuktasya hi prātimokṣaṁ || Verse 4 ||

    anekabuddhānumataṁ viśuddhaṁ śīlaṁ pratiṣṭhā dharaṇīva sānuṁ |
    udāhariṣyāmy ahaṁ saṁghamadhye hitāya lokasya sadevakasya || Verse 5 ||

iti upodghātaḥ ||

    kiṁ jīvitena teṣāṁ yeṣām ihākuśalamūlajālāni |
    pracchādayanti hṛdayaṁ gaganam iva samunnatā meghāḥ ||
    atijīvitaṁ ca teṣāṁ yeṣām ihākuśalamūlajālāni |
    vilayaṁ vrajanti kṣipraṁ divasakarahatāndhakāram iva || Verse 6-7 ||

    kiṁ poṣadhena teṣāṁ ye te sāvadyaśīlacaritrāḥ |
    jarāmaraṇapañjaragatā amaravitarkehi khādyanti ||
    kāryaṁ ca poṣadhena teṣāṁ ye te anavadyaśīlacāritrāḥ |
    jarāmaraṇāntakarā mārabalapramardanā dhīrāḥ || Verse 8-9 ||

    kiṁ poṣadhena teṣām alajjināṁ bhinnavṛttaśīlānāṁ |
    mithyājīvaratānām asaraṇam iva carantānāṁ ||
    kāryaṁ ca poṣadhena teṣāṁ lajjinām abhinnavṛttaśīlānāṁ |
    samyagjīvaratānām adhyāśayaśuddhaśīlānāṁ || Verse 10-11 ||

    kiṁ poṣadhena teṣāṁ ye te duḥśīlapāpakarmāntāḥ |
    kuṇapam iva samudrato samutkṣiptāḥ śāstu prāvacanāt ||
    kāryaṁ ca poṣadhena teṣāṁ ye te traidhātuke anupaliptāḥ |
    ākāśe viya pāṇi śuddhānāṁ vimuktacittānāṁ || Verse 12-13 ||

    kiṁ poṣadhena teṣāṁ ṣaḍindriyaṁ yehi yehi surakṣitaṁ nityaṁ |
    patitānāṁ māraviṣaye svagocaraṁ varjayantānāṁ ||
    kāryaṁ ca poṣadhena teṣāṁ ṣaḍindriyaṁ yehi surakṣitaṁ nityaṁ |
    yuktānāṁ śāstur vacane jinavacane śāsanaratānāṁ || Verse 14-15 ||

    kiṁ poṣadhena teṣām ātmaśīlehi ye hy upavadanti |
    sabrahmacāriṇaś ca śastā devamanuṣyāś ca duḥśīlāḥ ||
    kāryaṁ ca poṣadhena teṣāṁ śīlehi nāsti gārhyaṁ |
    sarvatra nopavadyā vijñānāṁ vai sadevake loke || Verse 16-17 ||

    kiṁ poṣadhena teṣāṁ virāgitaṁ śāstuḥ śāsanaṁ yehi |
    āsevitā ca yehi vipattīyo pañca cāpattīḥ ||
    kāryaṁ ca poṣadhena teṣāṁ yuktānāṁ śāsane daśabalasya |
    sarvajñasya sarvadarśino maitrīpadā yehi paricīrṇāḥ || Verse 18-19 ||

    yeṣāṁ ca vasati hṛdaye śāstā dharmo gaṇottamo |
    śikṣā uddeśo saṁvāso saṁbhogo śāstuno vacanaṁ ||
    teṣām upoṣadho ’dya aparityaktāni yehi etāni |
    paricarya dharmarājaṁ te yānti asaṁskṛtaṁ sthānaṁ || Verse 20-21 ||

    śuddhasya vai sadā phalguḥ sadā śuddhasya poṣadho |
    śuddhasya śucikarmasya sadā sampadyate vrataṁ || Verse 22 ||

    yāvat sūtrapratikṣepo gaṇamadhye na bheṣyati |
    tāvat sthāsyati saddharmo sāmagrī ca gaṇottame || Verse 23 ||

    yāvac ca deśayitāraḥ pratipattāraś ca dharmaratnasya |
    tāvat sthāsyati saddharmmo hitāya sarvalokasya || Verse 24 ||

    tasmāt samagrāḥ sahitāḥ sagauravāḥ bhaviyā anyamanyaṁ paricaratha |
    dharmarājam adhigacchatha nirvāṇam atandritā acyutam padam aśokam iti || 
    Verse 25 ||

Preliminary

(iti) vastu |

abhikrāntāḥ suvihitāḥ śuddhā nipuṇā anusaṅgāyanto upaniṣaṇṇā, cāritāḥ
śalākā, gaṇitā bhikḥū sīmāprāptā ettakā janāḥ | anāgatānām āyuḥmanto bhikḥūṇāṁ
cchandapāriśuddhim ārocettha, ārocitaṁ ca prativedetha | ko bhikḥu bhikḥuṇīnāṁ
cchandahārako? nāsti cātra kaścid anupasaṁpanno nāsti utkḥiptako | nāsti
mātṛghātī, nāsti pitṛghātī | nāsti arhantaghātako, nāsti saṁghabhedako, nāsti
tathāgatasya duḥṭacittarudhirotpādako | nāsti bhikḥuṇīdūḥako | nāsti
stainyasaṁvāsiko, nāsti nānāsaṁvāsiko, nāsti asaṁvāsiko | nāsti
tīrthikāpakrāntako | nāsti svayaṁsannaddhako | tad evaṁ samanvāharantu
bhagavato śrāvakāṇāṁ nityaviśuddhānāṁ pariśuddhaśīlānāṁ |

śṛṇotu me bhante saṁgho ☸ adya saṁghasya cāturdaśiko vā sandhipoṣadho vā
viśuddhinakṣatraṁ | ettakaṁ ṛtusya nirgataṁ | ettakam avaśiṣṭaṁ | kiṁ saṁghasya
pūrvakṛtyaṁ? alpakṛtyo bhagavataḥ śrāvakasaṁgho so bhavati |

śṛṇotu me bhante saṁgho ☸ adya saṁghasya pāñcadaśiko poṣadho
viśuddhinakṣatraṁ | yadi saṁghasya prāptakālaṁ saṁgho imasmin pṛthivīpradeśe
yāvatakaṁ bhikṣusaṁghenābhigṛhītaṁ samantanavyāmamātraṁ atrāntare pāñcadaśikaṁ
poṣadhaṁ kuryāt prātimokṣaṁ ca sūtram uddiśeyyā | ovayikā eṣā jñaptiḥ |

kariṣyati bhante saṁgho imasmin pṛthivīpradeśe yāvatakaṁ
bhikṣusaṁghenābhigṛhītaṁ samantanavyāmamātram atrāntare pāñcadaśikaṁ poṣadhaṁ
prātimokṣaṁ ca sūtram uddiśiṣyati | kṣamate taṁ saṁghasya, yasmāt tūṣṇīm evam
etaṁ dhārayāmi |

abhimukhaṁ krāmati jarāmaraṇaṁ kṣīyati jīvitendriyaṁ, hāyati saddharmo
astameti dharmolko, nirvāyanti deśayitāraḥ, parīttā bhavanti pratipattāraḥ |
gacchanti kṣaṇalavamuhūrttarātrindivasamāsārdhamāsaṛtusaṁvatsarāḥ |
girinadījalacapalacañcalopamā āyuḥ saṁskārā muhūrttam api nāvatiṣṭhante |
apramādenāyuṣmantehi sampādayitavyaṁ | tat kasya hetoḥ? apramādādhigatānāṁ hi
tathāgatānām arhatāṁ samyaksaṁbuddhānāṁ bodhiḥ | apramādādhigato cānuttaro
upadhisaṁkṣayo ti vadāmi | tenāpramādenāyuṣmantehi saṁpādayitavyaṁ |
daśārthavaśān sampaśyamānās tathāgatārhantaḥ samyaksaṁbuddhāḥ śrāvakāṇām
adhiśīlaṁ śikṣāpadaṁ prajñāpayanti, pratimokṣaṁ ca sūtram uddiśanti | katamān
daśa? saṁyyathīdaṁ

 1. saṁghasaṁgrahāya
 2. saṁghasuṣṭhutāya
 3. durmaṅkūnāṁ pudgalānāṁ nigrahāya
 4. peśalānāṁ ca bhikṣūṇāṁ phāsuvihārāya
 5. aprasannānāṁ prasādāya
 6. prasannānāṁ ca bhūyobhāvāya
 7. dṛṣṭadhārmikāṇām āśravāṇāṁ nirghātāya
 8. samparāyikāṇām āśravāṇām āyatyām ananuśravaṇatāya
 9. yathemaṁ syāt prāvacanaṁ cirasthitikaṁ
10. bāhujanyaṁ vivṛtaṁ suprakāśitaṁ yāvad devamanuṣyeṣv iti |

imān daśārthavaśān saṁpaśyamānās tathāgatā arhantaḥ samyaksambuddhāḥ
śrāvakāṇām adhiśīlaṁ śikṣāpadaṁ prajñāpayanti prātimokṣaṁ ca sūtram uddiśanti |

nidānam

prātimokṣam āyuṣmanto sūtram uddiśiṣyāmi | taṁ śṛṇuta sādhu ca suṣṭhu ca
manasi kuruta | bhāṣiṣyāmi | yasya vo siyāpattiḥ so ’viṣkarotu, asantīye
āpattīye tūṣṇīṁ bhavitavyaṁ | tūṣṇīmbhāvena kho punar āyuṣmanto pariśuddhā iti
vedayiṣyāmi | yathā kho punar āyuṣmanto pratyekaṁ pratyekaṁ pṛcchitasya
bhikṣusya vyākaraṇaṁ bhavati evam eva rūpāye bhikṣuparṣāye yāvantṛtīyakaṁ
samanuśrāvayiṣyati | yo puna bhikṣu evaṁrūpāye bhikṣuparṣāye yāvantṛtīyakaṁ
samanuśrāviyamāṇo smaramāṇo santīm āpattiṁ nāviṣkaroti saṁprajānamṛṣāvādo se
bhavati | saṁprajānamṛṣāvādo kho punar āyuṣmanto āntarāyiko dharmo ukto
bhagavatā | tasmāt smaramāṇena bhikṣuṇā āpannena viśuddhiprekṣeṇa santī āpattī
āviṣkartavyā | āviṣkṛtvā ca se phāsu bhavati, no anāviṣkṛtvā |

|| iti nidānaṁ ||

4 pārājika rules

ime kho punar āyuṣmanto catvāraḥ pārājikā dharmā anvardhamāsaṁ sūtre
prātimokṣe uddeśam āgacchanti |

pārājika 1: maithunam

yo puna bhikṣu bhikṣūṇāṁ śikṣāsāmīcīsamāpanno śikṣām apratyākhyāya
daurbalyam anāviṣkṛtvā maithunaṁ grāmyadharmaṁ pratiṣeveya antamaśato
tiryagyonigatāyam api sādham ayaṁ bhikṣuḥ pārājiko bhavaty asaṁvāsyo, na
labhate bhikṣūhi sārdhasaṁvāsaṁ |

idaṁ bhagavatā veśālīyaṁ śikṣāpadaṁ prajñaptaṁ pañcavarṣābhisaṁbuddhena
hemantapakṣe pañcame, divase dvādaśame, purebhaktam uttarāmukhaniṣaṇṇena
dvyardhapauruṣāyāṁ cchāyāyāṁ, āyuṣmantaṁ yaśikaṁ kalandakaputram ārabhya |
imasya ca śikṣāpadasya prajñaptir dharmo, yathāpraṇihitasya ca yā anuvartanatā
ayam ucyate anudharmo |

pārājika 2: adinnādānaṁ

yo puna bhikṣu grāmād vā araṇyād vā adinnam anyātakaṁ stainasaṁskāram
ādiyeya yathārūpeṇādinnādānena rājāno gṛhītvā haneṁsu vā bandheṁsu vā
pravrājeṁsu vā hambho puruṣa coro ’si bālo ’si mūḍho ’si stainyo ’sīti vā
vadeṁsu, tathārūpaṁ bhikṣur adinnam ādiyamāno ayam pi bhikṣuḥ pārājiko bhavaty
asaṁvāsyo, na labhate bhikṣūhi sārdhasaṁvāsaṁ |

idaṁ bhagavatā rājagṛhe śikṣāpadaṁ prajñaptaṁ ṣaḍvarṣābhisambuddhena
hemantapakṣe dvitīye, divase navame, paścādbhaktaṁ purastān mukhaniṣaṇṇena
aḍḍhātīyapauruṣāyāṁ cchāyāyām āyuṣmantaṁ dhanikaṁ kumbhakārajātīyam ārabhya
rājānaṁ ca śreṇīyaṁ bimbasāraṁ pāṁsukūlikaṁ ca bhikṣaṁ | imasya ca śikṣāpadasya
prajñaptir dharmo yathāpraṇihitasya ca yā anuvartanatā ayam ucyate anudharmo |

pārājika 3: vadho manuṣyavigrahasya

yo puna bhikṣuḥ svahastaṁ manuṣyavigrahaṁ jīvitād vyaparopeya
śastrahārakaṁ vāsya paryeṣeya, maraṇāya cainaṁ samādāpeya, maraṇavarṇaṁ vāsya
saṁvarṇeya ☸ hambho puruṣa kiṁ te iminā pāpakena durjīvitena dhigjīvitena,
mṛtaṁ te jīvitāc chreyo ☸ iti cittam alaṁ cittasaṁkalpam anekaparyāyeṇa
maraṇāya vainaṁ samādāpeya maraṇavarṇaṁ vāsya saṁvarṇeya, so ca puruṣo
tenopakrameṇa kālaṁ kuryān nānyena, ayaṁ pi bhikṣuḥ pārājiko bhavaty asaṁvāsyo,
na labhate bhikṣūhi sārdhasaṁvāsaṁ |

idaṁ bhagavatā veśālīyaṁ śikṣāpadaṁ prajñaptaṁ ṣaḍvarṣābhisambuddhena
hemantapakṣe tṛtīye, divase daśame, paścādbhaktaṁ purastān mukhaniṣaṇṇena
aḍḍhātīyapauruṣāyāṁ cchāyāyāṁ sambahulān gilānopasthāpakān bhikṣūn ārabhya
mṛgadaṇḍikaṁ ca parivrājakaṁ | imasya ca śikṣāpadasya prajñaptir dharmo,
yathāpraṇihitasya ca yā anuvartanatā ayam ucyate anudharmo |

pārājika 4: abhūtena cottarimanuṣyadharmaṁ pratijānāti

yo puna bhikṣur anabhijānann aparijānann ātmopanāyikam
uttarimanuṣyadharmam alamāryajñānadarśanaṁ viśeṣādhigamaṁ prātajāneya ita
jānāmi ita paśyāmīti | so tad apareṇa samayena samanugrāhiyamāṇo vā asama
nugrāhiyamāṇo vā āpanno viśuddhiprekṣo evam avaci ☸ ajānann evāham āyuṣmanto
avaci jānāmi, apaśyan paśyāmīti | iti tucchaṁ mṛṣā vilāpam anyatrābhimānāt ayaṁ
pi bhikṣuḥ pārājiko bhavaty asaṁvāsyo na labhate bhikṣūhi sārdhasaṁvāsaṁ |

idaṁ bhagavatā śrāvastīyaṁ śikṣāpadaṁ prajñaptaṁ ṣaḍvarṣābhisambuddhena
hemantapakṣe caturthe, divase trayodaśame, purebhaktaṁ uttarāmukhaniṣaṇṇena
aḍḍhucchapauruṣāyāṁ cchāyāyāṁ saṁbahulān grāmavāsikān bhikṣūn ārabhya
ābhiyānikaṁ ca bhikṣuṁ | imasya ca śikṣāpadasya prajñaptir dharmo, yathā
praṇihitasya ca yā anuvartanatā ayam ucyate anudharmo |

|| uddānaṁ ||
[1] maithunam [2] adinnādānaṁ [3] vadho manuṣyavigrahasyā- [4] bhūtena
cottarimanuṣyadharmaṁ pratijānātīti |

uddiṣṭāḥ kho punar āyuṣmanto catvāraḥ pārājikā dharmāḥ | yeṣāṁ bhikṣur
ito ’nyatarām āpattim āpadyitvā pārājiko bhavaty asaṁvāsyo na labhate bhikṣūhi
sārdhasaṁvāsaṁ | yathā pūrve tathā paścād yathā paścāt tathā pūrve pārājiko
bhavaty asaṁvāsyo na labhate bhikṣūhi saṁvāsaṁ ḥ tatrāyuṣmanto pṛcchāmi
kaccittha pariśuddhāḥ? dvitīyaṁ pi āyuṣmanto pṛcchāmi kaccittha pariśuddhāḥ?
tṛtīyaṁ pi āyuṣmanto pṛcchāmi kaccittha pariśuddhāḥ? pariśuddhātrāyuṣmanto
yasmāt tūṣṇīm evam etaṁ dhārayāmi |

13 saṁghātiśeṣa rules

ime kho punar āyuṣmanto trayodaśa saṁghātiśeṣā dharmā anvardhamāsaṁ sūtre
prātimokṣe uddeśam āgacchanti |

saṁghātiśeṣa 1: saṁcetanikā

saṁcetanikāye śukrasya visṛṣṭīye anyatra svapnāntare saṁghātiśeṣo |

saṁghātiśeṣa 2: hastagraho

yo puna bhikṣu otīrṇo vipariṇatena cittena mātṛgrāmeṇa sārdhaṁ
kāyasaṁsargaṁ samāpadyeya saṁyathīdaṁ hastagrahaṇaṁ vā veṇīgrahaṇaṁ vā
anyatarānyatarasya vā punar aṅgajātasya āmoṣaṇaparāmoṣaṇaṁ sādiyeya
saṁghātiśeṣo |

saṁghātiśeṣa 3: obhāṣo

yo puna bhikṣu otīrṇo vipariṇatena cittena mātṛgrāmaṁ duṣṭhullāya vācāya
obhāṣeya pāpikāya maithunopasaṁhitāya saṁyathīdaṁ yuvāṁ yuvatīti saṁghātiśeṣo |

saṁghātiśeṣa 4: paricaryā

yo puna bhikṣu otīrṇo vipariṇatena cittena mātṛgrāmasya antike ātmikāye
paricaryāye varṇaṁ bhāṣeya ☸ etad agraṁ bhagini paricaryāṇāṁ yā mādṛśaṁ
śramaṇaṁ śīlavantaṁ kalyāṇadharmaṁ brahmacāriṁ etena dharmeṇa upasthiheya
paricareya yaduta maithunopasaṁhiteneti saṁghātiśeṣo |

saṁghātiśeṣa 5: saṁcaritraṁ

yo puna bhikṣuḥ saṁcaritraṁ samāpadyeya istriyāye mataṁ
puruṣasyopasaṁhareya puruṣasya vā mataṁ istriyāye upasaṁhareya jāyattanena vā
jārtanena vā antamaśato tatkṣaṇikāyām api saṁghātiśeṣo |

saṁghātiśeṣa 6: kuṭīṁ

svayaṁ yācikāya bhikṣuṇā kuṭī kārayamāṇena asvāmikātmoddeśikā kuṭī
kārāpayitavyā | tatredaṁ pramāṇaṁ ☸ dīrghaśo dvādaśa vitastīyo sugatavitastinā
| tiryak saptāntaraṁ | bhikṣū cānenābhinetavyā vastudeśanāya | tehi bhikṣuhi
vastu deśayitavyaṁ | anāraṁbhaṁ saparikramaṇaṁ | sāraṁbhe ced bhikṣu vastusminn
aparikramaṇe svayaṁyācikāya kuṭīṁ kārāpeya asvāmikām ātmoddeśikāṁ bhikṣūn vā
nābhineya vastudesanāya, pramāṇaṁ vā atikrameya, adeśite vastusminn
aparikramaṇe saṁghātiśeṣo |

saṁghātiśeṣa 7: vihāro

mahālakaṁ bhikṣuṇā vihāraṁ kārāpayamāṇena sasvāmikam ātmoddeśikaṁ bhikṣū
cānenābhinetavyā vastudeśanāya | tehi bhikṣūhi vastu deśayitavyaṁ | anāraṁbhaṁ
saparikramaṇaṁ | sāraṁbhe ced bhikṣu vastusminn aparikramaṇe mahallakaṁ vihāraṁ
kārāpeya sasvāmikam ātmoddeśikaṁ bhikṣūn vā nābhineya vastudeśanāya, adeśite
vastusminn aparikramaṇe saṁghātiśeṣo |

saṁghātiśeṣa 8: abhūtena (1)

yo puna bhikṣu bhikṣusya duṣṭo, doṣāt kupito, anāttamano śuddhaṁ bhikṣum
anāpattikam amūlakena pārājikena dharmeṇa anudhvaṁseya apy evaṁ nāma imaṁ
bhikṣuṁ brahmacaryāto cyāveyaṁ ti, so tad apareṇa samayena samanugrāhiyamāṇo vā
asamanugrāhiyamāṇo vā amūlakam eva tam adhikaraṇaṁ bhavati | amūlakasya ca
adhikaraṇasya ca adharmo upādinno bhavati, bhikṣu ca doṣe pratiṣṭhihati doṣād
avacāmīti saṁghātiśeṣo |

saṁghātiśeṣa 9: abhūtena (2)

yo puna bhikṣu bhikṣusya duṣṭo, doṣāt kupito, anāttamano
anyabhāgīyasyādhikaraṇasya kiñcid eva leśamātrakaṁ dharmam upādāya aparājikaṁ
bhikṣuṁ pārājikena dharmeṇa anudhvaṁseya apy eva nāma imaṁ bhikṣuṁ
brahmacaryāto cyāveyaṁ ti, so tad apareṇa samayena samanugrāhiyamāṇo vā
asamanugrāhiyamāṇo vā anyabhāgīyam eva tam adhikaraṇaṁ bhavati, anyabhāgīyasya
cādhikaraṇasya kocid eva leśamātrako dharmo upādinno bhavati, bhikṣu ca doṣe
pratiṣṭhihati doṣād avacāmīti saṁghātiśeṣo |

saṁghātiśeṣa 10: saṁghasya ca bhedāyopakrāmati

yo puna bhikṣuḥ samagrasya saṁghasya bhedāya parākrameya
bhedanasaṁvartanīyaṁ vādhikaraṇaṁ samādāya pragṛhya tiṣṭheya, so bhikṣu
bhikṣūhi evam asya vacanīyo ☸ mā āyuṣman samagrasya saṁghasya bhedāya
parākramehi, bhedanasaṁvartanīyaṁ vā adhikaraṇaṁ samādāya pragṛhya tiṣṭhāhi |
sametu āyuṣmān sārdhaṁ saṁghena, samagro hi saṁgho sahito sammodamāno
avivadamāno ekuddeśo kṣīrodakībhūto śāstuḥ śāsanaṁ dīpayamāno sukhaṁ ca phāsuṁ
ca viharati | evaṁ ca so bhikṣu bhikṣūhi vucyamāno taṁ vastuṁ pratinissareya
ity etaṁ kuśalaṁ | no ca pratinissareya, so bhikṣu bhikṣūhi yāvantṛtīyakaṁ
samanugrāhitavyo samanubhāṣitavyo tasya vastusya pratinissargāya |
yāvantṛtīyakaṁ samanugrāhiyamāṇo vā samanubhāṣiyamāṇo vā taṁ vastuṁ
pratinissareya ity etaṁ kuśalaṁ | no ca pratinissareya tam eva vastuṁ samādāya
pragṛhya tiṣṭheya saṁghātiśeṣo |

saṁghātiśeṣa 11: tasya cānuvartakāḥ

tasya kho puna bhikṣusya bhikṣū sahāyakā bhonti eko vā, dvau vā trayo vā
saṁbahulā vā, vargavādakā anuvartakāḥ samanujñāḥ saṁghabhedāya | te bhikṣū tān
bhikṣūn evaṁ vadeṁsu ☸ mā āyuṣmanto etaṁ bhikṣuṁ kiñcid vadatha kalyāṇaṁ vā
pāpakaṁ vā | dharmavādī caiṣo bhikṣur vinayavādī caiṣo bhikṣu, asmākaṁ caiṣo
bhikṣu cchandaṁ ca ruciṁ ca samādāya pragṛhya vyavaharati | yaṁ caitasya
bhikṣusya kṣamate ca rocate ca asmākam api taṁ kṣamate ca rocate ca | jānan
caiṣo bhikṣu bhāṣate no ajānan | te bhikṣu bhikṣūhi evam asya vacanīyā ☸ mā
āyuṣmanto evaṁ vadatha, na eṣo bhikṣur dharmavādī, na eṣo bhikṣur vinayavādī,
adharmavādī caiṣo bhikṣu, avinayavādī caiṣo bhikṣu, ajānan caiṣo bhikṣu bhāṣate
no jānan | mā āyuṣmanto saṁghabhedaṁ rocentu, saṁghasāmagrīm evāyuṣmanto
rocentu | samentu āyuṣmanto sārdhaṁ saṁghena | samagro hi sahito sammodamāno
avivadamāno ekuddeśo kṣīrodakībhūto śāstuḥ śāsanaṁ dīpayamāno sukhaṁ ca phāsuṁ
ca viharati | evaṁ ca te bhikṣū bhikṣūhi vucyamānās taṁ vastuṁ pratinissareṁsu
ity etaṁ kuśalaṁ, no ca pratinissareṁsu te bhikṣū bhikṣūhi yāvantṛtīyakaṁ
samanugrāhitavyāḥ samanubhāṣitavyāḥ tasya vastusya pratinissargāya |
yāvantṛtīyakaṁ samanugrāhiyamāṇā vā samanubhāṣiyamāṇā vā taṁ vastuṁ
pratinissareṁsu ity etaṁ kuśalaṁ, no ca pratinissareṁsu tam eva ca vastuṁ
samādāya pragṛhya tiṣṭheṁsu saṁghātiśeṣo |

saṁghātiśeṣa 12: durvacako

bhikṣuḥ kho puna durvacakajātīyo bhoti | so uddeśaparyāpannehi
śikṣāpadehi bhikṣūhi śikṣāyāṁ saha dharmeṇa saha vinayena vucyamāno ātmānam
avacanīyaṁ karoti | so evam āha ☸ mā me āyuṣmanto kiñcid vadatha kalyāṇaṁ vā
pāpakaṁ vā | aham apy āyuṣmantānāṁ na kiñcid vakṣyāmi kalyāṇaṁ vā pāpakaṁ vā |
viramathāyuṣmanto mama vacanāya | so bhikṣu bhikṣūhi evam asya vacanīyo ☸ mā
āyuṣmann uddeśaparyāpannehi śikṣāpadehi bhikṣūhi śikṣāyāṁ saha dharmeṇa saha
vinayena vucyamāno ātmānam avacanīyaṁ karohi | avacanīyam evāyuṣmān ātmānaṁ
karotu | bhikṣū pi āyuṣmantaṁ vakṣyanti śikṣāyāṁ saha dharmeṇa saha vinayena |
āyuṣmān api bhikṣūn vadatu śikṣāyāṁ saha dharmeṇa saha vinayena | evaṁ
saṁbaddhā kho punas tasya bhagavato tathāgatasyārhataḥ samyaksambuddhasya parṣā
yad idam anyamanyasya vacanīyā, anyonyāpatti vyutthāpanīyā | evaṁ ca so bhikṣū
bhikṣūhi vucyamāno taṁ vastuṁ pratinissareya ity etaṁ kuśalaṁ, no ca
pratinissareya so bhikṣu bhikṣūhi yāvantṛtīyakaṁ samanugrāhitavyo
samanubhāṣitavyo tasya vastusya pratinissargāya | yāvantṛtīyakaṁ
samanugrāhiyamāṇo vā taṁ vastuṁ pratinissareya ity etaṁ kuśalaṁ, no ca
pratinissareya tam eva vastuṁ samādāya pragṛhya tiṣṭheya saṁghātiśeṣo |

saṁghātiśeṣa 13: kuladūṣakāś

saṁbahulā bhikṣū kho punar anyataraṁ grāmam vā nagaraṁ vā nigamaṁ vā
upaniśrāya viharanti kuladūṣakāḥ pāpasamācārāḥ | teṣāṁ te pāpakāḥ samācārā
dṛśyante ca śrūyante ca | kulāny api duṣṭāni dṛśyante ca śrūyante ca |
kuladūṣakāś ca punar bhavanti pāpasamācārāḥ | te bhikṣū bhikṣūhi evam asya
vacanīyāḥ ☸ āyuṣmantānāṁ khalu pāpakāḥ samācārāḥ dṛśyante ca śrūyante ca |
kulāny api duṣṭāni dṛśyante ca śrūyante ca | kuladūṣakāś ca punar āyuṣmantaḥ
pāpasamācārāḥ | prakramathāyuṣmanto imasmād āvāsād alaṁ vo iha vustena | evaṁ
ca te bhikṣū bhikṣūhi vucyamānās te bhikṣū tān bhikṣūn evaṁ vadeṁsu ☸
cchandagāmī cāyuṣmanto doṣagāmī cāyuṣmanto saṁgho, mohagāmī cāyuṣmanto saṁgho,
bhayagāmī cāyuṣmanto saṁgho, saṁgho ca tāhi tādṛśikāhi āpattīhi ekatyān bhikṣūn
pravrājeti ekatyān bhikṣūn na pravrājeti | te bhikṣū bhikṣūhi evam asya
vacanīyāḥ ☸ mā āyuṣmanto evaṁ vadatha | na saṁgho cchandagāmī, na saṁgho
doṣagāmī, na saṁgho mohagāmī, na saṁgho bhayagāmī | na ca saṁgho tāhi
tādṛśikāhi āpattīhi ekatyān bhikṣūn pravrājeti, ekatyān bhikṣūn na pravrājeti |
āyuṣmantānām eva khalu pāpakāḥ samācārāḥ dṛśyante ca śrūyante ca | kulāny api
duṣṭāni dṛśyante ca śrūyante ca | kuladūṣakāś ca punar āyuṣmantaḥ pāpasamācārāḥ
| prakramathāyuṣmanto imasmād āvāsād alaṁ vo iha vustena | evaṁ ca te bhikṣū
bhikṣūhi vucyamānā taṁ vastuṁ pratinissareṁsu ity etaṁ kuśalaṁ | no ca
pratinissareṁsu te bhikṣū bhikṣūhi yāvantṛtīyakaṁ samanugrāhitavyā
samanubhāṣitavyās tasya vastusya pratinissargāya | yāvantṛtīyakaṁ
samanugrāhiyamāṇā vā samanubhāṣiyamāṇā vā taṁ vastuṁ pratinissareṁsu ity etaṁ
kuśalaṁ | no ca pratinissareṁsu tam eva vastuṁ samādāya pragṛhya tiṣṭheṁsu
saṁghātiśeṣo |

|| uddānaṁ ||
[1] saṁcetanikā [2] hastagraho [3] obhāṣo [4] paricaryā atha [5] saṁcaritraṁ
[6] kuṭīṁ [7] vihāro (8–9) dve cābhūtena [10] saṁghasya ca bhedāyopakrāmati |
[11] tasya cānuvartakāḥ [12] durvacako [13] kuladūṣakāś ca ||

uddiṣṭā kho punar āyuṣmanto trayodaśa saṁghātiśeṣā dharmāḥ | tatra nava
prathamāpattikāś catvāro yāvantṛtīyakā, yeṣāṁ bhikṣur ato ’nyatarām āpattim
āpadyitvā yāvatakaṁ jānan cchādeti tāvatakaṁ tena bhikṣuṇā akāmaparivāsaṁ
parivasitavyaṁ | parivustaparivāsena bhikṣuṇā uttariṣaḍāhaṁ bhikṣusaṁghe
mānatvaṁ caritavyaṁ | cīrṇamānatvo bhikṣuḥ kṛtānudharmo āhvayanapratibaddho
yatra syād viṁśagaṇo bhikṣusaṁgho tatra so bhikṣu āhvayitavyo | ekabhikṣuṇāpi
ced ūnoviṁśatigaṇo bhikṣusaṁgho taṁ bhikṣum āhveya, so ca bhikṣu anāhūto te ca
bhikṣū garhyāḥ | iyam atra sāmīcī |

tatrāyuṣmanto pṛcchāmi kaccittha pariśuddhāḥ? dvitīyaṁ pi āyuṣmanto
pṛcchāmi kaccittha pariśuddhāḥ? tṛtīyaṁ pi āyuṣmanto pṛcchāmi kaccittha
pariśuddhāḥ? pariśuddhā atrāyuṣmanto yasmāt tūṣṇīm evam etaṁ dhārayāmi |

2 aniyata rules

ime kho punar āyuṣmanto duve aniyatā dharmā anvardhamāsaṁ sūtre
prātimokṣe uddeśam āgacchanti ☸

aniyata 1: praticchannāsanaṁ

yo puna bhikṣu mātṛgrāmeṇa sārdhaṁ praticchannāsane alaṁkarmaṇīye eko ekā
ya raho niṣadyāṁ kalpeya, tam enaṁ śraddheyavacasā upāsikā dṛṣṭvā trayāṇāṁ
dharmāṇām anyatarānyatareṇa dharmeṇa vadeya pārājikena vā saṁghātiśeṣeṇa vā
pācattikena vā | niṣadyāṁ bhikṣuḥ pratijānamāno trayāṇāṁ dharmāṇām
anyatarānyatareṇa dharmeṇa kārāpayitavyo pārājikena vā saṁghātiśeṣeṇa vā
pācattikena vā yena yena vā punar asya śraddheyavacasā upāsikā dṛṣṭvā dharmeṇa
vadeya, tena so bhikṣu dharmeṇa kārāpayitavyo | ayaṁ dharmo aniyato |

aniyata 2: rahoniṣadyā

na haiva kho punaḥ praticchannāsanaṁ bhavati, nālaṁ karmaṇīyaṁ, alaṁ kho
puna mātṛgrāmaṁ duṣṭhullāya vācāya obhāṣituṁ pāpikāya maithunopasaṁhitāya |
tathārūpe ca bhikṣu āsane mātṛgrāmeṇa sārdham eko ekāya raho niṣadyāṁ kalpeya,
tam enaṁ śraddheyavacasā upāsikā dṛṣṭvā dvinnāṁ dharmāṇām anyatarānyatareṇa
dharmeṇa vadeya saṁghātiśeṣeṇa vā pācattikena vā | niṣadyāṁ bhikṣuḥ
pratijānamāno dvinnāṁ dharmāṇām anyatarāntareṇa dharmeṇa kārāpayitavyo
saṁghātiśeṣeṇa vā pācattikena vā, yena yena vā punar asya śraddheyavacasā
upāsikā dṛṣṭvā dharmeṇa vadeya, tena tena so bhikṣu dharmeṇa kārāpayitavyo |
ayaṁ pi dharmo aniyato |

|| uddānaṁ ||
[1] praticchannāsanaṁ [2] rahoniṣadyā ca |

uddiṣṭāḥ kho punar āyuṣmanto duve aniyatā dharmāḥ | tatrāyuṣmanto
pṛcchāmi kaccittha pariśuddhāḥ? dvitīyaṁ pi āyuṣmanto pṛcchāmi kaccittha
pariśuddhā? tṛtīyaṁ pi āyuṣmanto pṛcchāmi kaccittha pariśuddhāḥ? pariśuddhā
atrāyuṣmanto yasmāt tūṣṇīm evam etaṁ dhārayāmi |

30 nissargika pācattika rules

ime kho punar āyuṣmanto triṁśan nissargikapācattikā dharmā anvardhamāsaṁ
sūtre prātimokṣe uddeśam āgacchanti ☸

Chapter 1

nissargikapācattika 1: daśāhaṁ

kṛtacīvarehi bhikṣūhi uddhṛtasmin kaṭhine daśāhaparamaṁ bhikṣuṇā
atirekacīvaraṁ dhārayitavyaṁ | taduttariṁ dhāreya, nissargikapācattikaṁ |

nissargikapācattika 2: vipravāso

kṛtacīvarehi bhikṣūhi uddhṛtasmin kaṭhine ekarātraṁ pi ced bhikṣuḥ
trayāṇāṁ cīvarāṇām anyatarānyatareṇa vipravaseya anyatra saṁghasaṁmutīye,
nissargikapācattikaṁ |

nissargikapācattika 3: akāle

kṛtacīvarehi bhikṣūhi uddhṛtasmin kaṭhine utpadyeya bhikṣusya
akālacīvaram ākāṁkṣamāṇena bhikṣuṇā pratigṛhṇitavyaṁ | pratigṛhṇitvā kṣipram
eva taṁ cīvaraṁ kārāpayitavyaṁ | kārāpayato ca tasya bhikṣusya taṁ cīvaraṁ na
paripūreya, māsaparamaṁ tena bhikṣuṇā taṁ cīvaraṁ nikṣipitavyaṁ ūnasya
pāripūrīye santīye pratyāśāye | taduttariṁ nikṣipeya santīye vā asantīye vā
pratyāśāye nissargikapācattikaṁ |

nissargikapācattika 4: pratigraho

yo puna bhikṣur anyātikāye bhikṣuṇīye cīvaraṁ pratigṛhṇeya anyatra
pallaṭṭhakena nissargikapācattikaṁ |

nissargikapācattika 5: dhovanā

yo puna bhikṣur anyātikāye bhikṣuṇīye purāṇacīvaraṁ dhovāpeya vā
rañjāpeya vā ākoṭāpeya vā nissargikapācattikaṁ |

nissargikapācattika 6: yācanā

yo puna bhikṣur anyātakaṁ gṛhapatiṁ vā gṛhapatiputraṁ vā cīvaraṁ yāceya
anyatra samaye nissargikapācattikaṁ | tatrāyaṁ samayo ☸ ācchinnacīvaro bhikṣur
bhavati | ayam atra samayo |

nissargikapācattika 7: sāntarottaraṁ

ācchinnacīvareṇa bhikṣuṇā kṣamate anyātakaṁ gṛhapatiṁ vā gṛhapatiputrīṁ
vā cīvaraṁ yācituṁ | tam enam abhihṛṣṭo samāno saṁbahulehi cīvarehi pravāreya,
tathāpravāritena bhikṣuṇā sāntarottaraparamaṁ cīvaraṁ sādayitavyaṁ | taduttariṁ
sādiyeya nissargikapācattikaṁ |

nissargikapācattika 8: vikalpena (1)

bhikṣuṁ kho punar uddiśya anyatareṣāṁ dvinnāṁ gṛhapatikānāṁ
cīvaracetāpanāny abhisaṁskṛtāni bhavanti abhisaṁcetayitāni ☸ imehi vayaṁ
cīvaracetāpanehi civaraṁ cetāpayitvā itthanāmaṁ bhikṣuṁ cīvareṇācchadayiṣyāmaḥ
| tatra ca bhikṣuḥ pūrvaṁ apravārito upasaṁkramitvā vikalpam āpadyeya ☸ sādhu
kho puna yūyam āyuṣmanto imehi cīvaracetāpanehi cīvaraṁ cetāpayitvā itthaṁnāmaṁ
bhikṣuṁ cīvareṇācchādetha | evaṁrūpeṇa vā evaṁrūpeṇa vā ubhau pi sahitau ekena
kalyāṇakāmatām upādāya | abhiniṣpanne cīvare nissargikapācattikaṁ |

nissargikapācattika 9: vikalpena (2)

bhikṣuṁ kho punar uddiśya anyatareṣāṁ dvinnāṁ gṛhapatikasya gṛhapatinīye
ca pratyekacīvaracetāpanāni abhisaṁskṛtāni bhavanti, abhisaṁcetayitāni ☸ imehi
vayaṁ pratyekacīvaracetāpanehi pratyekaṁ pratyekaṁ cīvaraṁ cetāpayitvā
itthaṁnāmaṁ bhikṣuṁ pratyekaṁ pratyekaṁ cīvareṇācchadayiṣyāmaḥ | tatra ca
bhikṣuḥ pūrvaṁ apravārito upasaṁkramitvā vikalpam āpadyeya ☸ sādhu kho punas
tvam āyuṣman, tvaṁ ca bhagini, imehi pratyekacīvaracetāpanehi pratyekaṁ cīvaraṁ
cetāpayitvā itthaṁnāmaṁ bhikṣuṁ pratyekaṁ cīvareṇācchādetha evaṁrūpeṇa vā
evaṁrūpeṇa vā ubhau pi sahitau ekena kalyāṇakāmatām upādāya | abhiniṣpanne
cīvare nissargikapācattikaṁ |

nissargikapācattika 10: rājā

bhikṣuṁ kho punar uddiśya anyataro rājā vā rājabhogyo vā dūtena
cīvaracetāpanāni preṣeya | so bhikṣus tenopasaṁkramitvā taṁ bhikṣum evaṁ vadeya
☸ imāni khalv āryam uddiśya itthaṁnāmena rājñā ca rājabhogyena vā dūtena
cīvaracetāpanāni preṣitāni, tāni āryo pratigṛhṇātu | tena bhikṣuṇā so dūto evam
asya vacanīyo ☸ na kho punar āyuṣman kṣamate bhikṣusya cīvaracetāpanāni
pratigṛhṇituṁ | cīvaraṁ tu vayaṁ pratigṛhṇāmaḥ kālena samayena kalpikaṁ
dīyamānaṁ | evam ukte so dūto taṁ bhikṣum evaṁ vadeya santi punar ārya kecid
bhikṣūṇāṁ vaiyāpṛtyakarāti | ākāṁkṣamāṇena bhikṣuṇā santā vaiyāpṛtyakarā
vyapadiśitavyāḥ ārāmikā vā | ete āyuṣman bhikṣūṇāṁ vaiyāpṛtyakarā ye bhikṣūṇāṁ
vaiyāpṛtyaṁ karonti | evam ukte so dūto yena vaiyāpṛtyakarās tenopasaṁkramitvā
tān vaiyāpṛtyakarān evaṁ vadeya ☸ sādhu kho puna yūyam āyuṣmanto vaiyāpṛtyakarā
imehi cīvaracetāpanehi cīvaraṁ cetāpayitvā itthaṁnāma bhikṣuṁ cīvareṇācchādetha
kālena samayena kalpikenānavadyena | so ca dūto tān vaiyāpṛtyakarān
saṁjñapayitvā yena so bhikṣus tenopasaṁkramitvā na bhikṣum eva vadeya ye khu te
āryeṇa vaiyāpṛtyakarā vyapadiṣṭās te mayā saṁjñaptās tān upasaṁkrameyāmi |
ācchādayiṣyanti te cīvareṇa kālena samayena kalpikenānavadyena | ākāṁkṣamāṇena
bhikṣuṇā cīvarārthikena yena te vaiyāpṛtyakarās tenopasaṁkramitvā te
vaiyāpṛtyakarāḥ sakṛt dvikkhutto trikkhutto codayitavyā vijñāpayitavyāḥ ☸ artho
āyuṣmanto bhikṣusya cīvareṇeti | sakṛt dvikkhutto trikkhutto codayanto
vijñāpayanto taṁ cīvaram abhiniṣpādeya ity etat kuśalaṁ, no ced abhiniṣpādeya
catukkhutto pañcakhutto ṣaṭkhuttoparamaṁ tena bhikṣuṇā tūṣṇībhūtena uddeśe
sthātavyaṁ | catukkhutto pañcakkhutto ṣaṭkkhuttoparamaṁ tūṣṇībhūto uddeśe
tiṣṭhanto taṁ cīvaram abhiniṣpādeya, ity etat kuśalaṁ, no ced abhiniṣpādeya tad
uttapanto vā vyāyamanto vā taṁ cīvaram abhiniṣpādeya, abhiniṣpanne cīvare
nissargikapācattikaṁ | no ced abhiniṣpādeya yena se tāni rājñā vā rājabhogyena
vā dūtena cīvaracetāpanāni preṣitāni tatra tena bhikṣuṇā svayaṁ vā gantavyaṁ,
dūto vā pratirūpo preṣayitavyo, yāni khu āyuṣmantehi itthaṁnāmaṁ bhikṣum
uddiśya dūtena cīvaracetāpanāni preṣitāni na khu tāni tasya bhikṣusya kiñcid
arthaṁ spharanti, pratyanveṣatha, na svakaṁ dharmo | vo vipraṇaśiṣyatīti iyam
atra sāmīcī |

|| uddānaṁ ||
[1] daśāhaṁ [2] vipravāso [3] akāle ca [4] pratigraho [5] dhovanā [6] yācanā
caṁva | [7] sāntarottaraṁ (8–9) dve ca vikalpena [10] rājā ca || prathamo
vargaḥ ||

Chapter 2

nissargikapācattika 11: śuddhakālakānāṁ

yo puna bhikṣuḥ śuddhakālakānām eḍakalomānāṁ navaṁ santhataṁ kārāpeya
nissargikapācattikaṁ |

nissargikapācattika 12: dve bhāgā

navaṁ santhataṁ bhikṣuṇā kārāpayamāṇena śuddhakālakānām eḍakalomānāṁ dve
bhāgā ādayitavyās tṛtīyo odātikānāṁ caturtho gocarikāṇāṁ | taduttarim ādiyeya
nissargikapācattikaṁ |

nissargikapācattika 13: kauśeyamiśra

yo puna bhikṣuḥ kauśeyamiśrāṇām eḍakalomānāṁ navaṁ santhataṁ kārāpeya
nissargikapācattikaṁ |

nissargikapācattika 14: ṣaḍvarṣāṇi

navaṁ santhataṁ bhikṣuṇā kārāpayamāṇena akāmaṁ ṣaḍvarṣāṇi dhārayitavyaṁ |
tato ca bhikṣuḥ pratyoreṇa taṁ purāṇaṁ santhataṁ visarjayitvā vā avisarjayitvā
vā anyaṁ navaṁ santhataṁ kārāpeya kalyāṇakāmatām upādāya, anyatra
namatasaṁmutīye nissargikapācattikaṁ |

nissargikapācattika 15: niṣīdanaṁ

navaṁ santhataniṣīdanaṁ bhikṣuṇā kārāpayamāṇena tato purāṇasanthatāto
samantāt sugatavitastinā bhāgo ādayitavyo navasya durvaṇṇīkaraṇārthaṁ | tato ca
bhikṣur anādāya navasanthataṁ niṣīdanaṁ kārāpeya nissargikapācattikaṁ |

nissargikapācattika 16: adhvānamārgo

bhikṣusya kho punar adhvānamārge pratipannasya utpadyeṁsu eḍakalomāni |
ākāṁkṣamāṇena bhikṣuṇā pratigṛhṇitavyaṁ | pratigṛhṇitvā sāmaṁ triyojanaparamaṁ
hartavyam asante anyasmin hārake taduttariṁ hāreya sante vā asante vā anyasmin
hārake, nissargikapācattikaṁ |

nissargikapācattika 17: vivaṭā vā

yo puna bhikṣur anyātikāye bhikṣuṇīye eḍakalomādi dhovāpeya vā raṁjāpeya
vā vivaṭāpaye vā, nissargikapācattikaṁ |

nissargikapācattika 18: svahastaṁ

yo puna bhikṣuḥ svahastaṁ jātarūparajatam udgṛhṇeya vā udgṛhṇāpeya vā
antamasato iha nikṣipehīti vā vadeya, upanikṣiptaṁ vā sādiyeya
nissargikapācattikaṁ |

nissargikapācattika 19: krayavikraya

yo puna bhikṣur anekavidhaṁ krayavikrayavyavahāraṁ samāpadyeya
saṁyyathīdaṁ imaṁ kriṇa ito kriṇa ettakamettakena krīṇāhīti vā vadeya,
nissargikapācattikaṁ |

nissargikapācattika 20: vikṛtivyavahāra

yo puna bhikṣur anekavidhaṁ jātarūparajatavikṛtivyavahāraṁ samāpadyeya
nissargikapācattikam ||

|| uddānaṁ ||
[11] śuddhakālakānāṁ [12] dve bhāgā [13] kauśeyamiśra [14] ṣaḍvarṣāṇi [15]
niṣīdanaṁ [16] adhvānamārgo [17] vivaṭā vā [18] svahastaṁ [19] krayavikraya
[20] vikṛtivyavahāreṇa || dvitīyo vargaḥ ||

Chapter 3

nissargikapācattika 21: pātra

daśāhaparamaṁ bhikṣuṇā atirekapātraṁ dhārayitavyaṁ | taduttariṁ dhāreya
nissargikapācattikaṁ |

nissargikapācattika 22: bandhanaṁ

yo puna bhikṣu ūnapañcabandhanabaddhena pātreṇa anyaṁ navaṁ pātraṁ
paryeṣeya kāmātām upādāya, tena bhikṣuṇā taṁ pātraṁ bhikṣuparṣāye nissaritavyaṁ
| yo tahi bhikṣuparṣāye pātraparyanto bhavati so tasya bhikṣusya anupradātavyo
☸ evaṁ te āyuṣman pātro dhārayitavyo yāvad bhedanaṁ, nissargikapācattikaṁ |

nissargikapācattika 23: bhaiṣajyam

yāni kho punar imāni gilānapratiṣevaṇīyāni bhaiṣajyāni bhavanti
sayyathīdaṁ sarpistailamadhuphāṇitaṁ ☸ evaṁrūpāṇi gilānena bhikṣuṇā
satkṛtyābhigṛhītāni, kṣamate saptāhaṁ sannidhikāraṁ paribhuñjituṁ, santaṁ śeṣaṁ
nissaritavyaṁ tad uttaritavyaṁ | taduttariṁ khādeya vā bhuṁjeya vā santaṁ vā
śeṣabhūtaṁ nissareya nissargikapācattikaṁ |

nissargikapācattika 24: ācchedo

yo puna bhikṣu bhikṣusya cīvaraṁ datvā yathā duṣṭo doṣāt kupito
anāttamāno ācchindeya vā ācchindāpayeya vā ☸ āhara bhikṣu cīvaraṁ, na te ’haṁ
demīti vā vadeya, nissargikapācattikaṁ |

nissargikapācattika 25: varṣāśāṭikā

māso śeṣo grīṣmāṇām iti bhikṣuṇā varṣāsāṭikācīvaraṁ paryeṣitavyaṁ |
ardhamāso avaśiṣṭo ti kṛtvā snapitavyam | tato ca bhikṣuḥ pratyoreṇa
varṣāsāṭikācīvaraṁ paryeṣeya, kṛtvā vā snāpeya, nissargikapācattikaṁ |

nissargikapācattika 26: tantuvāyena (1)

yo puna bhikṣuḥ svayaṁyācikāya sūtraṁ tantuvāyena cīvaraṁ vunāpeya
nissargikapācattikaṁ |

nissargikapācattika 27: tantuvāyena (2)

bhikṣuṁ kho punar uddiśya anyataro gṛhapatir vā gṛhapatiputro vā
tantuvāyena cīvaraṁ vunāpeya, tena ca bhikṣuḥ pūrvaṁ apravārito upasaṁkramitvā
vikalpam āpadyeya ☸ sādhu kho punas tvam āyuṣmann imaṁ cīvaram āyataṁ ca
karohi, vistṛtaṁ ca karohi, suvutaṁ ca karohi, sutacchitaṁ ca karohi,
suvilikhitaṁ ca karohi | apy eva nāma vayaṁ pi tava kiñcid eva mātrām
upasaṁharema, māṣakaṁ vā māṣakārhaṁ vā piṇḍapātaṁ vā piṇḍapātārhaṁ vā | tatra
ca so bhikṣur evaṁ vaditvā na kiñcid eva mātrām upasaṁhareya māṣakaṁ vā
māṣakārhaṁ vā piṇḍapātaṁ vā piṇḍapātārhaṁ vā, abhiniṣpanne cīvare
nissargikapācattikaṁ |

nissargikapācattika 28: daśāhānāgatam

daśāhānāgataṁ kho puna tremāsaṁ kārttikī paurṇamāsī utpadyeya bhikṣusya
ātyāyikaṁ cīvaram ātyāyikaṁ manyamāno na bhikṣuṇā pratigṛhṇitavyaṁ |
pratigṛhṇitvā yāvac cīvaradānakālasamayaṁ nikṣipitavyaṁ | taduttariṁ nikṣipeya
nissargikapācattikam |

nissargikapācattika 29: upavarṣaṁ

upavarṣaṁ kho punaḥ tremāsaṁ kārttikī paurṇamāsī bhikṣu cāraṇyake
śayanāsane viharanti samaye sapratibhaye sāśaṁkasaṁmate | ākāṁkṣamāṇena
bhikṣuṇā trayāṇāṁ cīvarāṇām anyatarānyataraṁ cīvaram antaragṛhe nikṣipitavyaṁ,
syāt tasya bhikṣusya kocid eva pratyayo tasmāc cīvarād vipravāsāya,
ṣaḍāhaparamaṁ tena bhikṣuṇā tasmāc cīvarād vipravasitavyaṁ | taduttariṁ
vipravaseya anyatra bhikṣu saṁmutīye nissargikapācattikam |

nissargikapācattika 30: pariṇāmana

yo puna bhikṣur jānan sāṁghikāṁ lābhaṁ saṁghe pariṇatam ātmano pariṇāmeya
nissargikapācattikam ||

|| uddānaṁ ||
[21] pātra [22] bandhanaṁ [23] bhaiṣajyam [24] ācchedo [25] varṣāśāṭikā |
(26–27) tantuvāyena dve [28] daśāhānāgatam [29] upavarṣaṁ [30] pariṇāmanena ||
tṛtīyo vargaḥ ||

uddiṣṭāḥ kho punar āyuṣmanto triṁśan nissarggikapācattikā dharmmāḥ |
tatrāyuṣmanto pṛcchāmi kaccittha pariśuddhāḥ? dvitīyaṁ pi āyuṣmanto pṛcchāmi
kaccittha pariśuddhāḥ? tṛtīyaṁ pi āyuṣmanto pṛcchāmi kaccittha pariśuddhāḥ?
pariśuddhā atrāyuṣmanto yasmāt tūṣṇīm evam etaṁ dhārayāmi |

92 śuddhapācattika rules

ime kho punar āyuṣmanto dvānavatiṁ śuddhapācattikā dharmā anvardhamāsaṁ
sūtre prātimokṣe uddeśam āgacchanti ☸

Chapter 1: mṛṣā

pācattika 1: mṛṣā

saṁprajānamṛṣāvāde pācattikaṁ |

pācattika 2: omṛṣya

omṛṣyavāde pācattikaṁ |

pācattika 3: paiśunya

bhikṣupaiśunye pācattikaṁ |

pācattika 4: utkhoṭana

yo puna bhikṣur jānaṁ saṁghasyādhikaraṇāni dharmeṇa vinayena vihitāni
vyupaśāntāni punaḥ karmāya utkhoṭeya ☸ idaṁ punaḥ karma kartavyaṁ bhaviṣyatīti
☸ etad eva pratyayaṁ kṛtvā ananyam imaṁ tasya bhikṣusya utkhoṭanaṁ pācattikaṁ |

pācattika 5: dharmadeśanā

yo puna bhikṣur akalpiyakāro mātṛgrāmasya dharmaṁ deśeya uttari cchahi
pañcahi vācāhi anyatra vijñapuruṣapudgalena pācattikaṁ |

pācattika 6: padaśo

yo puna bhikṣur anupasaṁpannaṁ pudgalaṁ padaśo dharmaṁ vāceya pācattikaṁ
|

pācattika 7: viśeṣaṇam

yo puna bhikṣur anupasaṁpannasya pudgalasya santike ātmopanāyikam
uttarimanuṣyadharmam alamāryajñānadarśanaṁ viśeṣādhigamaṁ pratijāneya ☸ iti
jānāmi iti paśyāmīti bhūtasmiṁ pācattikaṁ |

pācattika 8: ārocanā

yo puna bhikṣur jānan bhikṣusya duṣṭhullām āpattim anupasaṁpannasya
pudgalasya santike āroceya anyatra kṛtāye prakāśanāsaṁmutīye pācattikaṁ |

pācattika 9: yathāsaṁstuta

yo puna bhikṣur jānan sāṁghike lābhe bhājīyamāne pūrve samanujño bhūtvā
paścāt kṣiyādharmam āpadyeya ☸ yathāsaṁstutam evāyuṣmanto, jānan sāṁghikaṁ
lābhaṁ saṁghe pariṇataṁ pudgalo pudgalasya pariṇāmayatīti pācattikaṁ |

pācattika 10: vigarhaṇa

yo puna bhikṣur anvardhamāsaṁ sūtre prātimokṣe uddiśyamāne evaṁ vadeya ☸
kiṁ punar āyuṣmanto imehi kṣudrānukṣūdrehi śikṣāpadehi uddiṣṭehi yāvad eva
bhikṣūṇāṁ kaukṛtyāya vighātāya vilekhāya saṁvartantīti, śikṣāvigarhaṇe
pācattikaṁ |

|| uddānam ||
[1] mṛṣā [2] omṛṣya [3] paiśunya [4] utkhoṭana [5] dharmadeśanā | [6] padaśo
[7] viśeṣaṇam [8] ārocanā [9] yathāsaṁstuta [10] vigarhaṇena ca || prathamo
vargaḥ ||

Chapter 2: bījaṁ

pācattika 11: bījam

bījagrāmabhūtagrāmapātāpanake pācattikaṁ |

pācattika 12: anyavādaṁ

anyavādavihiṁsanake pācattikaṁ |

pācattika 13: odhyāyanaṁ

odhyāyanakṣīyanake pācattikaṁ |

pācattika 14: mañca

yo puna bhikṣuḥ sāṁghike bhikṣuvihāre abhyavakāśe mañcaṁ vā pīṭhaṁ vā
viśikaṁ vā caturaśrakaṁ vā kurcaṁ vā bimbohanaṁ vā prajñāpetvā vā prajñāpayitvā
vā tato prakramanto na uddhareya vā, na uddharāpeya vā, anāmantrayitvā vā
prakrameya pācattikaṁ |

pācattika 15: śayyā

yo punar bhikṣuḥ sāṁghike bhikṣuvihāre antośayyāṁ prajñāpetvā
prajñāpayitvā vā tato prakramanto na uddhareya vā, na uddharāpeya vā,
anāmantrayitvā vā prakrameya pācattikaṁ |

pācattika 16: nikaḍḍhanaṁ

yo punar bhikṣu bhikṣusya duṣṭo doṣāt kupito anāttamano sāṁghikād
bhikṣuvihārād bhikṣuṁ nikaḍḍheya vā nikaḍḍhāpeya vā antamasato neha bhikṣū ti
vā vadeya pācattikaṁ |

pācattika 17: pūrvopagataṁ

yo puna bhikṣu sāṁghike bhikṣuvihāre jānan bhikṣūṇāṁ pūrvaprajñaptāhi
śayyāhi paścād āgatvā madhyeśayyāṁ prajñāpeya yasyodvahiṣyati so
prakramiṣyatīti | etad eva pratyayaṁ kṛtvā, ananyam imaṁ tasya bhikṣusya
udvāhanapācattikaṁ |

pācattika 18: vaihāyasaṁ

yo puna bhikṣuḥ sāṁghike bhikṣuvihāre upari vaihāyasakuṭikāye āhatya
pādake mañce vā pīṭhe vā abhiniṣīdeya vā abhinipadyeya vā pācattikaṁ |

pācattika 19: udaka

yo puna bhikṣur jānan saprāṇakenodakena tṛṇaṁ vā mṛttikāṁ vā siñceya vā
siñcāpeya vā pācattikaṁ |

pācattika 20: chādana

mahallakaṁ bhikṣuṇā vihāraṁ chādāpayamānena yāvad
dvārakoṣārgalapratiṣṭhānam ālokasandhiparikarmam upādāya dve vā trayo vā
cchādanaparyāyā adhiṣṭhihitavyāḥ alpaharite sthitena | taduttariṁ adhiṣṭhiheya
alpaharite sthito pi pācattikaṁ |

|| uddānaṁ ||
[11] bījam [12] anyavādaṁ [13] odhyāyanaṁ [14] mañca [15] śayyā [16]
nikaḍḍhanaṁ | [17] pūrvopagataṁ [18] vaihāyasaṁ [19] udaka [20] cchādanena ||
dvitīyo vargaḥ ||

Chapter 3: asaṁmato

pācattika 21: asaṁmato

yo puna bhikṣu asaṁmato bhikṣuṇīm ovadeya pācattikaṁ |

pācattika 22: saṁmato

saṁmato vāpi bhikṣuḥ bhikṣūṇīm ovadeya vikāle, astaṁgate sūrye, anūhate
aruṇe pācattikaṁ |

pācattika 23: ovādo

yo puna bhikṣu ovādaprekṣo bhikṣuṇīupāśrayam upasaṁkrameya santaṁ
bhikṣum anāmantrayitvā, anyatra samaye pācattikaṁ | tatrāyaṁ samayo ☸ gilānā
bhikṣuṇī ovaditavyā anuśāsitavyā bhavati | ayam atra samayo |

pācattika 24: āmiṣaṁ

yo puna bhikṣu bhikṣum evaṁ vadeya ☸ āmiṣahetor āyuṣman bhikṣu bhikṣuṇīṁ
te ovadatīti pācattikaṁ |

pācattika 25: niṣadyā

yo puna bhikṣu bhikṣuṇīya sārdham eko ekāya raho niṣadyāṁ kalpeya
pācattikaṁ |

pācattika 26: adhvānamārgo

yo puna bhikṣu bhikṣuṇīya sārdhaṁ saṁvidhāya adhvānamārgaṁ pratipadyeya
antamasato grāmāntaraṁ pi, anyatra samaye, pācattikaṁ | tatrāyaṁ samayo ☸ mārgo
bhavati sabhayo sapratibhayo sāśaṁkasaṁmato | ayam atra samayo |

pācattika 27: nāvā

yo puna bhikṣu bhikṣuṇīya sārdhaṁ saṁvidhāya ekanāvāṁ abhiruheya
ūrdhvagāminīṁ vā adhogāminīṁ vā, anyatra tiryottaraṇāya pācattikaṁ |

pācattika 28: deti

yo puna bhikṣu anyātikāye bhikṣuṇīye cīvaraṁ dadyād anyatra
pallaṭṭhakena pācattikaṁ |

pācattika 29: sīveti

yo puna bhikṣur anyātikāye bhikṣuṇīye cīvaraṁ sīveya vā sīvāpeya vā
pācattikaṁ |

pācattika 30: paripācana

yo puna bhikṣur jānan bhikṣuṇīparipācitaṁ pinḍapātaṁ paribhuñjeya,
anyatra pūrve gṛhīsamārambhe pācattikaṁ |

|| uddānaṁ ||
[21] asaṁmato [22] saṁmato cāpi [23] ovādo [24] āmiṣaṁ [25] niṣadyā ca | [26]
adhvānamārgo [27] nāvā ca [28] deti [29] sīveti [30] paripācanena || tṛtīyo
vargaḥ ||

Chapter 4: ekāhaparamo

pācattika 31: āvasatho

ekāhaparamaṁ bhikṣuṇā agilānena āvasathapiṇḍapāto paribhuñjitavyo,
taduttariṁ paribhuṁjeya pācattikaṁ |

pācattika 32: parampara

paramparābhojane anyatra samaye pācattikaṁ | tatrāyaṁ samayo
gilānasamayo cīvaradānakālasamayo | ayam atra samayo |

pācattika 33: pravāraṇā

yo puna bhikṣur bhuṁjāvī pravārito utthito āsanāto, anatiriktaṁ kṛtaṁ
khādanīyaṁ vā bhojanīyaṁ vā khādeya vā bhuṁjeya vā pācattikaṁ |

pācattika 34: āsādanā

yo puna bhikṣur jānan bhikṣu bhuktāvī pravāritam utthitam āsanāto
āsādanāprekṣo anatiriktakṛtena khādanīyena vā bhojanīyena vā upanimantreya, ehi
bhikṣu khādāhi bhuṁjāhīti vā vadeya bhuktasmiṁ pācattikaṁ |

pācattika 35: adinnaṁ

yo puna bhikṣur adinnam apratigrāhitaṁ mukhadvārikam āhāram āhāreya
anyatrodakadantapoṇe pācattikaṁ |

pācattika 36: vikālaṁ

vikālābhojane pācattikaṁ |

pācattika 37: sannidhiṁ

sannidhikārabhojane pācattikaṁ |

pācattika 38: manthā

bhikṣuṁ kho punaḥ kulehi upasaṁkrāntaṁ pravāreṁsu pūpehi vā manthehi vā
| tathāpravāritena bhikṣuṇā yāvattripātrapūraparamaṁ tato pratigṛhṇitavyaṁ |
pratigṛhṇitvā bahirdhā nīharitavyaṁ | bahirdhā nīharitvā agilānakehi bhikṣūhi
sārdhaṁ saṁvibhajitvā khāditavyaṁ bhuṁjitavyaṁ | taduttariṁ pratigṛhṇitvā
bahirdhā nīharitvā agilānakehi bhikṣūhi sārdhaṁ saṁvibhajitvā vā asaṁvibhajitvā
vā khādeya vā bhuṁjeya vā pācattikaṁ |

pācattika 39: vijñaptiḥ

yāni kho punar imāni praṇītasaṁmatāni bhojanāni bhavanti saṁyyathīdaṁ
sarpistailaṁ madhu phāṇitaṁ dugdhaṁ dadhi matsyaṁ māṁsaṁ yo puna bhikṣur
evaṁrūpāṇi praṇītasaṁmatāni bhojanāni ātmārthāya agilāno kulehi vijñapetvā vā
vijñāpāyetvā vā khādeya vā bhuṁjeya vā pācattikaṁ |

pācattika 40: gaṇabhojana

gaṇabhojane anyatra samaye pācattikaṁ | tatrāyaṁ samayo ☸ gilānasamayo
cīvaradānakālasamayo adhvānagamanasamayo nāvābhirohaṇasamayo mahāsamayo
śravaṇabhaktaṁ | ayam atra samayo |

|| uddānaṁ ||
[31] āvasatho [32] parampara [33] pravāraṇā [34] āsādanā [35] adinnaṁ | [36]
vikālaṁ [37] sannidhiṁ [38] manthā [39] vijñaptiḥ [40] gaṇabhojanena ||
caturtho vargaḥ ||

Chapter 5: jyoti

pācattika 41: jyotiḥ

yo puna bhikṣur ātmārthāya agilāno jyotismiṁ vitāpanāprekṣo tṛṇaṁ vā
kāṣṭhaṁ vā gomayaṁ vā sakalikāṁ vā tuṣaṁ vā saṁkāraṁ vā ādaheya vā ādahāpeya vā
anyatra samaye pācattikaṁ |

pācattika 42: sahagāra

yo puna bhikṣur anupasaṁpannena pudgalena sārdhaṁ uttari dvirātraṁ
trirātraṁ vā sahagāraśayyāṁ kalpeya pācattikaṁ |

pācattika 43: chandam

yo puna bhikṣu bhikṣūṇāṁ karmaṇā cchandaṁ datvā paścād duṣṭo doṣāt
kupito anāttamano evaṁ vadeya ☸ adinno me chando, durdinno me chando, akṛtāny
etāni karmāṇi duṣkṛtāny etāni karmāṇi, nāham eteṣāṁ karmaṇāṁ cchandaṁ demīti
vadeya pācattikaṁ |

pācattika 44: udyojanā

yo puna bhikṣu bhikṣum evaṁ vadeya ☸ ehi tvam āyuṣman grāmaṁ pinḍāya
praviśiṣyāmaḥ | ahaṁ ca te tatra kiṁcid dāpayiṣyaṁ | so tatra tasya kiñcid
dāpayitvā vā adāpayitvā vā paścād udyojanaprekṣo evaṁ vadeya ☸ gaccha tvam
āyuṣman na me tvayā sārdhaṁ phāsu bhavati kathāya vā niṣadyāya vā, ekasyaiva
mama phāsu bhavati kathāya vā niṣadyāya vā | etad eva pratyayaṁ kṛtvā ananyam,
imaṁ tasya bhikṣusya udyojanapācattikaṁ |

pācattika 45: antarāyikā (1)

yo puna bhikṣu bhikṣūn evaṁ vadeya | tathāham āyuṣmanto bhagavatā
dharmaṁ deśitam ājānāmi yathā ye ime antarāyikā dharmā uktā bhagavatā tān
pratisevato nālam antarāyāya | so bhikṣu bhikṣūhi evam asya vacanīyo ☸ mā
āyuṣmann evaṁ vada, mā bhagavantam abhyācakṣa asatā durgṛhītena | antarāyikā
evāyuṣman dharmāḥ samānā antarāyikā dharmā uktā bhagavatā, alaṁ ca punas tān
pratiṣevato antarāyāya | evaṁ ca so bhikṣu bhikṣūhi vucyamāno taṁ vastuṁ
pratinissareya ity etaṁ kuśalaṁ | no ca pratinissareya so bhikṣu bhikṣūhi
yāvantṛtīyakaṁ samanugrāhitavyo samanubhāṣitavyo tasya vastusya pratinissargāya
| yāvantṛtīyakaṁ samanugrāhiyamāṇo vā samanubhāṣiyamāṇo vā taṁ vastuṁ
pratinissareya ity etaṁ kuśalaṁ | no ca pratinissareya so bhikṣuḥ samagreṇa
saṁghena utkṣipitavyo | imaṁ tasya bhikṣusya utkṣepaṇapācattikaṁ |

pācattika 46: antarāyikā (2)

yo puna bhikṣur jānan bhikṣuṁ tathā utkṣiptaṁ samagreṇa saṁghena
dharmeṇa vinayena yathāvādiṁ tathākāriṁ tāṁ pāpikāṁ dṛṣṭiṁ apratinissarantaṁ
akṛtānudharmaṁ saṁbhuñjeya vā saṁvaseya vā sahagāraśayyāṁ vā kalpeya pācattikaṁ
|

pācattika 47: antarāyikā (3)

śramaṇuddeso pi ced evaṁ vadeya tathāham āyuṣmanto bhagavatā dharmaṁ
deśitam ājānāmi yathā ye ime antarāyikā kāmā uktā bhagavatā tān pratisevato
nālam antarāyāya | so śramaṇuddeśo bhikṣūhi evam asya vacanīyo ☸ mā āyuṣman
cchramaṇuddeśa evaṁ vada, mā bhagavantam abhyācakṣa asattā durgṛhītena |
antarāyikā evāyuṣman cchramaṇuddeśa kāmāḥ samānā antarāyikāḥ kāmā uktā
bhagavatā | alaṁ ca punas tān pratisevato antarāyāya | evaṁ ca so śramaṇuddeśo
bhikṣūhi vucyamāno taṁ vastuṁ pratinissareya ity etaṁ kuśalaṁ | no ca
pratinissareya so śramaṇuddeśo bhikṣūhi yāvantṛtīyakaṁ samanugrāhitavyo
samanubhāṣitavyo tasya vastusya pratinissargāya yāvantṛtīyakaṁ
samanugrāhiyamāṇo vā samanubhāṣiyamāṇo vā taṁ vastuṁ pratinissareya ity etaṁ
kuśalaṁ, no ca pratinissareya so śramaṇuddeśo bhikṣūhi nāśayitavyo ☸
adyadagreṇa te āyuṣman śramaṇuddeśa na caiva so bhagavāṁs tathāgato ’rhan
samyaksaṁbuddho śāstā vyapadiśitavyo | yaṁ pi ca dāni labhasi bhikṣūhi sārdhaṁ
dvirātraṁ vā trirātraṁ vā sahagāraśayyāṁ sāpi te adyadagreṇa nāsti | gaccha
naśya cala prapalāhi | yo puna bhikṣur jānan tathānāśitaṁ śramaṇuddeśaṁ
yathāvādīṁ tathākāriṁ tāṁ pāpikāṁ dṛṣṭim apratinissarantaṁ akṛtānudharmaṁ
upasthāpeya vā upalāpeya vā saṁbhuṁjeya vā saṁvaseya vā sahagāraśayyāṁ vā
kalpeya pācattikaṁ |

pācattika 48: akṛtakalpaṁ

navacīvaralābhinā bhikṣuṇā trayāṇāṁ durvarṇīkaraṇānām anyatarānyataraṁ
durvaṇīkaraṇam ādayitavyaṁ ☸ nīlaṁ vā kardamaṁ vā kālaśyāmaṁ vā | tato ca
bhikṣur anādāya navaṁ cīvaraṁ paribhuṁjeya pācattikaṁ |

pācattika 49: ratanaṁ

yo puna bhikṣur anyatra adhyārāme vā adhyāvasathe vā ratanaṁ vā
ratanasaṁmataṁ vā udgṛhṇeya vā udgṛhṇāpeya vā, pācattikaṁ | ākāṁkṣamāṇena
bhikṣuṇā ratanaṁ vā ratanasaṁmataṁ vā adhyārāme vā adhyāvasathe vā
udgṛhṇitavyaṁ vā udgṛhṇāpayitavyaṁ vā ☸ yasya bhaviṣyati so hariṣyatīti | etad
eva pratyayaṁ kṛtvā, ananyam | iyam atra sāmīcī |

pācattika 50: snāna

anvardhamāsaṁ snānam uktaṁ bhagavatā | anyatra samaye pācattikaṁ |
tatrāyaṁ samayo ☸ dvyardho māso śeṣo grīṣmāṇāṁ, varṣāṇāṁ ca purimo māso ity ete
aḍḍhātīyamāsāḥ, paridāhakālasamayo, adhvānagamanakālasamayo, gilānasamayo,
karmasamayo, vātasamayo, vṛṣṭisamayo | ayam atra samayo |

|| uddānam ||
[41] jyotiḥ [42] sahagāra [43] cchandam [44] udyojanā (45–47) trayo ’ntarāyikā
[48] akṛtakalpaṁ [49] ratanaṁ [50] snānena || pañcamo vargaḥ ||

Chapter 6: saprāṇakaṁ

pācattika 51: saprāṇakam

yo puna bhikṣur jānan saprāṇakam udakaṁ paribhuñjeya pācattikaṁ |

pācattika 52: saprāṇakam

yo puna bhikṣu acelakasya vā acelikāya vā parivrājakasya vā
parivrājakāye vā svahastaṁ khādanīyaṁ vā bhojanīyaṁ vā dadyāt pācattikaṁ |

pācattika 53: anupakhajjaṁ

yo puna bhikṣur jānan saṁbhojanīye kule anupakhajjāsane niṣadyāṁ kalpeya
pācattikaṁ |

pācattika 54: praticchannāsanaṁ

yo puna bhikṣur jānan saṁbhojanīye kule praticchannāsane niṣadyāṁ
kalpeya pācattikaṁ |

pācattika 55: senāṁ (1)

yo puna bhikṣur udyuktāṁ senāṁ darśanāya gaccheya pācattikaṁ |

pācattika 56: senāṁ (2)

syāt tasya bhikṣusya kocid eva pratyayo senāyāṁ gamanāya, dvirātraṁ vā
trirātraṁ vā tena bhikṣuṇā senāyāṁ vasitavyaṁ | taduttariṁ vaseya pācattikaṁ |

pācattika 57: senāṁ (3)

tatrāpi ca bhikṣu dvirātraṁ vā trirātraṁ vā senāyāṁ vasamāno āyūhikaṁ vā
niyūddhikaṁ vā anekavyūhaṁ vā saṁgrāmaśīrṣaṁ vā darśanāya gaccheya pācattikaṁ |

pācattika 58: praharati

yo puna bhikṣu bhikṣuṁ prahareya pācattikaṁ |

pācattika 59: talaśaktikā

yo puna bhikṣu bhikṣusya talaśaktikām āvarjeya pācattikaṁ |

pācattika 60: praticchādana

yo puna bhikṣur jānan bhikṣusya duṣṭhullām āpattiṁ kṛtām adhyācīrṇāṁ
cchādeya, so na pareṣām āroceya kiṁ ti se mā pare jānantū ti | avadya
praticchādane pācattikaṁ |

|| uddānaṁ ||
[51] saprāṇakam [52] acelako [53] anupakhajjaṁ [54] praticchannāsanaṁ (55–57)
trayaṁ senāyāṁ [58] praharati [59] talaśaktikā [60] praticchādanena || ṣaṣṭho
vargaḥ ||

Chapter 7: sañcintya

pācattika 61: saṁcintya

yo puna bhikṣuḥ saṁcintya tiryagyonigataṁ prāṇinaṁ jīvitād vyaparopeya
pācattikaṁ |

pācattika 62: kaukṛtyam

yo puna bhikṣu bhikṣusya saṁcintya kaukṛtyam upasaṁhareya kiṁ ti se
muhūrtaṁ pi aphāsu bhavatū ti pācattikaṁ |

pācattika 63: apratyuddharitvā

yo puna bhikṣu bhikṣusya vā bhikṣuṇīye vā śrāmaṇerasya vā śrāmaṇerīye vā
śikṣamāṇāye vā cīvaraṁ datvā apratyuddhareya paribhuṁjeya,
apratyuddhāraparibhoge pācattikaṁ |

pācattika 64: apaniheya

yo puna bhikṣu bhikṣusya pātraṁ vā cīvaraṁ vā niṣīdanaṁ vā sūcīvigrahaṁ
vā apaniheya vā apanihāpeya vā antamaśato hāsyārthaṁ pi pācattikaṁ |

pācattika 65: bhīṣeya

yo puna bhikṣur bhikṣuṁ bhīṣeya pācattikam |

pācattika 66: udaka

udakahastasaṁmardanāt pācattikaṁ |

pācattika 67: aṅguli

aṅgulipratodanake pācattikaṁ |

pācattika 68: saṁvidhāya

yo puna bhikṣu mātṛgrāmeṇa sārdhaṁ saṁvidhāya adhvānamārgaṁ pratipadyeya
antamaśato grāmāntaraṁ pi pācattikaṁ |

pācattika 69: sahagāra

yo puna bhikṣu mātṛgrāmeṇa sārdhaṁ sahagāraśayyāṁ kalpeya pācattikaṁ |

pācattika 70: niṣadyā

yo puna bhikṣu mātṛgrāmeṇa sārdhaṁ eko ekāya raho niṣadyāṁ kalpeya
pācattikaṁ |

|| uddānam ||
[61] saṁcintya [62] kaukṛtyam [63] apratyuddharitvā [64] apaniheya | [65]
bhīṣeya [66] udaka [67] aṅguli [68] saṁvidhāya [69] sahagāra [70] niṣadyāya ||
saptamo vargaḥ ||

Chapter 8: ūnaviṁśati

pācattika 71: ūnaviṁśati

yo puna bhikṣur jānan ūnaviṁśativarṣapudgalaṁ bhikṣubhāvāya
upasaṁpādeya, so ca pudgalo anupasaṁpanno, te ca bhikṣū gārhyāṁ, imaṁ teṣāṁ
bhikṣūṇāṁ garhaṇapācattikaṁ |

pācattika 72: stainyasārtho

yo puna bhikṣur jānan stainyasārthena sārdhaṁ saṁvidhāya adhvānamārgaṁ
pratipadyeya antamaśato grāmāntaraṁ pi pācattikaṁ |

pācattika 73: pṛthivī

yo puna bhikṣuḥ svahastaṁ pṛthivīṁ khaneya vā khanāpeya vā antamaśato
iha khanehīti vā vadeya pācattikaṁ |

pācattika 74: pravāraṇā

cāturmāsikā bhikṣuṇā pratyekapravāraṇā sādayitavyā | taduttariṁ
sādiyeya, anyatra punaḥ pravāraṇe, anyatra yāvajjīvikāye pācattikaṁ |

pācattika 75: na śikṣiṣyaṁ

yo puna bhikṣu bhikṣūhi evaṁ vucyamāno ☸ imehi te āyuṣman pañcahi
āpattikāyehi anadhyāvācāya śikṣā karaṇīyeti, so bhikṣu tān bhikṣūn evaṁ vadeya
☸ na yāvad aham āyuṣmantānāṁ vacanena śikṣiṣyaṁ yāvad ahaṁ na drakṣyāmi
sthavirān bhikṣūn sūtradharān vinayadharān mātṛkādharān madhyamān bhikṣūn
sūtradharān vinayadharān mātṛkādharān, navakān bhikṣūn sūtradharān vinayadharān
mātṛkādharān | tāṁs tāvad aham upasaṁkramya paripṛcchiṣyaṁ paripraśnīkariṣyaṁ
ti, pācattikaṁ | śikṣākāmena bhikṣuṇā ājñātavyam upalakṣayitavyaṁ
upadhārayitavyaṁ ||

pācattika 76: madyapānam

surāmaireyamadyapānaṁ pācattikaṁ |

pācattika 77: anādaryam

bhikṣunādarye pācattikaṁ |

pācattika 78: upaśrotra

yo puna bhikṣu bhikṣūhi kalahajātehi bhaṇḍanajātehi vigrahavivādāpannehi
viharantehi upaśrotrasthāne tiṣṭheya ☸ yaṁ ete vadiṣyanti taṁ paścād
upasaṁhariṣyāmīti | etad eva pratyayaṁ kṛtvā, ananyam, imaṁ tasya bhikṣusya
upaśrotrasthāne pācattikaṁ |

pācattika 79: viniścaya

yo puna bhikṣuḥ saṁghe viniścayakathāhi vartamānāhi utthāyāsanāt
prakrameya santaṁ bhikṣum anāmantrayitvā, anyatra tathārūpe atyāyike karaṇīye
pācattikaṁ |

pācattika 80: āraṇyaka

yo puna bhikṣu āraṇyake śayyāsane viharanto vikāle grāmaṁ praviśeya
santaṁ bhikṣum anāmantrayitvā, anyatra tathārūpe atyāyike karaṇīye pācattikaṁ |

|| uddānaṁ ||
[71] ūnaviṁśati [72] stainyasārtho [73] pṛthivī [74] pravāraṇā [75] na
śikṣiṣyaṁ [76] madyapānam [77] anādaryam [78] upaśrotra [79] viniścaya [80]
āraṇyakena || aṣṭamo vargaḥ ||

Chapter 9: sabhaktaka

pācattika 81: sabhakto

yo puna bhikṣu sabhakto samāno purebhaktaṁ paścādbhaktaṁ vā kuleṣu
cāritram āpadyeya santaṁ bhikṣum anāmantrayitvā, anyatra samaye pācattikaṁ |
tatrāyam samayo ☸ cīvaradānakālasamayo | ayam atra samayaḥ |

pācattika 82: rājño

yo puna bhikṣu rājñaḥ kṣatriyasya mūrdhābhiṣiktasya
janapadasthāmavīryaprāptasya antaḥpuraṁ praviśeyāniṣkrānte rājāne, aniṣkrānte
antaḥpure, anirgatehi ratanehi antamaśato indrakīlaṁ pi atikrameya pācattikaṁ |

pācattika 83: sūcī gṛhaṁ

yo puna bhikṣu dantamayaṁ vā asthimayaṁ vā śṛṅgamayaṁ vā suvarṇamayaṁ vā
rūpyamayaṁ vā ratanamayaṁ vā sūcīvigrahaṁ kārāpeya bhedanapācattikaṁ |

pācattika 84: mañca

mañcaṁ vā pīṭhaṁ vā bhikṣuṇā kārāpayamāṇena sugatāṣṭāṅgulapramāṇāḥ
pādakāḥ kārāpayitavyāḥ anyatrāṭṭanīye, taduttariṁ kārāpeya cchedanapācattikaṁ |

pācattika 85: tūla

yo puna bhikṣuḥ tūlasaṁstṛte mañce vā pīṭhe vā abhiniṣīdeya vā abhini
padyeya vā uddālanapācattikaṁ |

pācattika 86: niṣīdanaṁ

niṣīdanaṁ bhikṣuṇā kārāpayamāṇena prāmāṇikaṁ kārāpayitavyaṁ | tatredaṁ
pramāṇaṁ ☸ dīrghaśo dve vitastīyo sugatavitastinā tiryag dvyardham anyatra
daśavitastikaṁ | taduttariṁ kārāpeya cchedanapācattikaṁ |

pācattika 87: kaṇḍū

kaṇḍūpraticchādanaṁ bhikṣuṇā kārāpayamāṇena prāmāṇikaṁ kārāpayitavyaṁ |
tatredaṁ pramāṇaṁ ☸ dīrghaśo catvāri vitastīyo sugatavitastinā, tiryag dve |
taduttariṁ kārāpeya cchedanapācattikaṁ |

pācattika 88: varṣāśāṭikā

varṣāśāṭikā bhikṣuṇā kārāpayamāṇena prāmāṇikā kārāpayitavyā | tatredaṁ
pramāṇaṁ ☸ dīrghaśo ṣaḍvitastīyo sugatavitastinā, tiryag aḍḍhatīyaṁ |
taduttariṁ kārāpeya cchedanapācattikaṁ |

pācattika 89: sugatacīvaram

yo puna bhikṣuḥ sugatacīvarapramāṇaṁ cīvaraṁ kārāpeya ☸ kiñca tasya
bhagavato tathāgatasyārhataḥ samyaksaṁbuddhasya sugatasya sugatacīvarapramāṇaṁ?
dirghaśo nava vitastīyo sugatavitastinā, tiryak ṣaṭ | idaṁ tasya bhagavato
tathāgatasyārhataḥ samyaksaṁbuddhasya sugatasya sugatacīvarapramāṇaṁ | tato vā
punar uttariṁ kārāpeya cchedanapācattikaṁ |

pācattika 90: abhyākhyānaṁ

yo puna bhikṣu bhikṣusya duṣṭo doṣāt kupito anāttamano amūlakena
saṁghātiśeṣeṇa dharmeṇānudhvaṁseya pācattikaṁ |

pācattika 91: pariṇāmanam

yo puna bhikṣur jānan sāṁghikaṁ lābhaṁ saṁghe pariṇataṁ pudgalo
pudgalasya pariṇāmeya pācattikaṁ |

pācattika 92: ajñānaka

yo puna bhikṣur anvardhamāsaṁ sūtre prātimokṣe uddiśyamāne evaṁ vadeya ☸
adya punar ahaṁ jānāmi, idānīṁ punar ahaṁ jānāmi ☸ ayaṁ pi dharmo sūtrāgato
sūtraparyāpanno anvardhamāsaṁ sūtre prātimokṣe uddeśam āgacchati | yāvad ahaṁ
na jānāmi tāvan nāstītthaṁ mahyam āpattir jāneṁsu ca te bhikṣu taṁ bhikṣuṁ
sakṛd dvikkhuto trikkhuto āgatapūrvaṁ pi sanniṣaṇṇapūrvaṁ pi, kaḥ punar vādo
bahuśo | nāsti kho punas tasya bhikṣusya ajñānena muktiḥ | atha khu yāṁ pi ca
so bhikṣur āpattim āpanno tāṁ kṣipram eva yathādharmmaṁ yathāvinayaṁ
kārāpayitavyo, uttariṁ ca saṁmoham āpādayitavyo | tasya te āyuṣman lābhā
durlabdhā yas tvaṁ anvardhamāsaṁ sūtre prātimokṣe uddiśyamāne nāsthīkṛtvā na
manasikṛtvā na sarvacetasā samanvāhṛtya avahitaśroto satkṛtya dharmaṁ śṛṇoṣīti
| imaṁ tasya bhikṣusya saṁmohapācattikaṁ |

|| uddānam ||
[81] sabhakto [82] rājño [83] sūcī gṛhaṁ [84] mañca [85] tūla [86] niṣīdanaṁ |
[87] kaṇḍū [88] varṣāśāṭikā [89] sugatacīvaram [90] abhyākhyānaṁ [91]
pariṇāmanam [92] ajñānakena || navamo vargaḥ ||

|| vargāṇām uddānaṁ ||
[1] mṛṣā [2] bījaṁ [3] asaṁmato [4] ekāhaparamo | [5] jyoti [6] saprāṇakaṁ [7]
sañcintya [8] ūnaviṁśati [9] sabhaktakena navamaḥ |

uddiṣṭāḥ kho punar āyuṣmanto dvānavati śuddhapācattikā dharmāḥ |
tatrāyuṣmanto pṛcchāmi kaccittha pariśuddhāḥ? dvitīyaṁ pi āyuṣmanto pṛcchāmi
kaccittha pariśuddhāḥ? tṛtīyaṁ pi āyuṣmanto pṛcchāmi kaccittha pariśuddhāḥ?
pariśuddhā atrāyuṣmanto yasmāt tūṣṇīm evam etaṁ dhārayāmi |

4 prātideśanikā rules

ime kho punar āyuṣmanto catvāraḥ prātideśanikā dharmā anvardhamāsaṁ
sūtre prātimokṣe uddeśam āgacchanti ☸

prātideśanika 1:

yo puna bhikṣu āraṇyake śayanāsane viharanto pūrve apratisaṁveditaṁ
bahirdhā apratigṛhītaṁ, antovāsavastusminn agilāno svahastaṁ khādanīyaṁ vā
bhojanīyaṁ vā pratigṛhṇitvā khādeya vā bhuñjeya vā bhuktāvinā tena bhikṣuṇā
pratideśayitavyaṁ ☸ asaṁpreyaṁ me āyuṣman gārhyaṁ prātideśanikaṁ dharmam āpanno
| taṁ dharmaṁ pratideśayāmi | ayaṁ dharmo prātideśaniko ||

prātideśanika 2:

yo puna bhikṣur anyātikāye bhikṣuṇīye antaragṛhaṁ praviṣṭāye agilāno
svahastaṁ khādanīyaṁ vā bhojanīyaṁ vā pratigṛhṇitvā khādeya vā bhuṁjeya vā
bhuktāvinā tena bhikṣuṇā pratideśayitavyaṁ ☸ asaṁpreyaṁ me āyuṣman gārhyaṁ
prātideśanikaṁ dharmam āpanno | taṁ dharmmaṁ pratideśayāmi | ayaṁ pi dharmo
prātideśaniko |

prātideśanika 3:

bhikṣu kho punar antaragṛhe nimantritakā bhuñjanti | tatra ca bhikṣuṇī
viśvāsamānarūpā sthitā bhavati | sā evam āha ☸ iha odanaṁ dehi, iha sūpaṁ dehi,
iha vyañjanaṁ dehīti vā vadeya | sarvehi tehi bhikṣuhi sā bhikṣuṇī evam asya
vacanīyā ☸ āgamaya tāva tvaṁ bhagini yāvad bhikṣū bhuñjantīti | ekabhikṣū pi ca
tāṁ bhikṣuṇīṁ neva vadeya ☸ āgamaya tāva tvaṁ bhagini yāvad bhikṣū bhuñjantīti,
bhuktāvīhi tehi bhikṣūhi pratideśayitavyaṁ ☸ asaṁpreyaṁ me āyuṣman gārhyaṁ
prātideśanikaṁ dharmam āpanno | taṁ dharmaṁ pratideśayāmi | ayaṁ pi dharmo
prātideśaniko ||

prātideśanika 4:

yāni kho punar imāni śaikṣasaṁmatāni kulāni bhavanti tatra ca bhikṣuḥ
pūrve apravārito upasaṁkramitvā svahastaṁ khādanīyaṁ vā bhojanīyaṁ vā
pratigṛhṇitvā khādeya vā bhuñjeya vā bhuktāvinā tena bhikṣuṇā pratideśayitavyaṁ
☸ asaṁpreyaṁ me āyuṣman gārhyaṁ prātideśanikaṁ dharmam āpanno | taṁ dharmaṁ
pratideśayāmi | ayaṁ pi dharmo prātideśaniko ||

|| uddānam ||
[1] āraṇyakam [2] antaragṛhe [3] bhikṣū ca nimantritakāḥ [4] śaikṣasaṁmatena
caturthaḥ ||

uddiṣṭāḥ kho punar āyuṣmanto catvāraḥ prātideśanikā dharmāḥ |
tatrāyuṣmanto pṛcchāmi kaccittha pariśuddhāḥ? dvitīyaṁ pi āyuṣmanto pṛcchāmi
kaccittha pariśuddhāḥ? tṛtīyaṁ pi āyuṣmanto pṛcchāmi kaccittha pariśuddhāḥ?
pariśuddhā atrāyuṣmanto yasmāt tūṣṇīm evam etaṁ dhārayāmi |

67 śaikṣa rules

ime kho punar āyuṣmanto sātirekapañcāśac chaikṣā dharmā anvardhamāsaṁ
sūtre prātimokṣe uddeśam āgacchanti ☸

Chapter 1

śaikṣa 1:

parimaṇḍalaṁ nivasanaṁ nivāsayiṣyāmīti śikṣā karaṇīyā |

śaikṣa 2:

parimaṇḍalaṁ cīvaraṁ prāvariṣyāmīti śikṣā karaṇīyā |

śaikṣa 3:

susaṁvṛto antaragṛham upasaṁkramiṣyāmīti śikṣā karaṇīyā |

śaikṣa 4:

na utkṣiptacakṣur antaragṛham upasaṁkramiṣyāmīti śikṣā karaṇīyā |

śaikṣa 5:

alpaśabdo antaragṛham upasaṁkramiṣyāmīti śikṣā karaṇīyā |

śaikṣa 6:

na uccagghikāya antaragṛham upasaṁkramiṣyāmīti śikṣā karaṇīyā |

śaikṣa 7:

na oguṇṭhikāya antaragṛham upasaṁkramiṣyāmīti śikṣā karaṇīyā |

śaikṣa 8:

na utkṣiptikāya antaragṛham upasaṁkramiṣyāmīti śikṣā karaṇīyā |

śaikṣa 9:

na utkuṭukāya antaragṛham upasaṁkramiṣyāmīti śikṣā karaṇīyā |

śaikṣa 10:

na khambhakṛto antaragṛham upasaṁkramiṣyāmīti śikṣā karaṇīyā |

śaikṣa 11:

na kāyapracālakam antaragṛham upasaṁkramiṣyāmīti śikṣā karaṇīyā |

śaikṣa 12:

na śīrṣapracālakam antaragṛham upasaṁkramiṣyāmīti śikṣā karaṇīyā |

śaikṣa 13:

na bāhuvikṣepakam antaragṛham upasaṁkramiṣyāmīti śikṣā karaṇīyā |

|| uddānam ||
[1] nivasanaṁ [2] prāvaraṇaṁ [3] susaṁvṛto [4] cakṣuḥ [5] śabda [6] noccagghikā
[7] na oguṇṭhikā [8] notkṣiptikā [9] na utkuṭukā [10] na khambha [11] na kāya
[12] na śīrṣa [13] na bāhukena || prathamo vargaḥ ||

Chapter 2

śaikṣa 14:

susaṁvṛto antaragṛhe niṣīdiṣyāmīti śikṣā karaṇīyā |

śaikṣa 15:

na utkṣiptacakṣu antaragṛhe niṣīdiṣyāmīti śikṣā karaṇīyā |

śaikṣa 16:

alpaśabdo antaragṛhe niṣīdiṣyāmīti śikṣā karaṇīyā |

śaikṣa 17:

na uccagghikāya antaragṛhe niṣīdiṣyāmīti śikṣā karaṇīyā |

śaikṣa 18:

na oguṇṭhikāya antaragṛhe niṣīdiṣyāmīti śikṣā karaṇīyā |

śaikṣa 19:

na utkṣiptikāya antaragṛhe niṣīdiṣyāmīti śikṣā karaṇīyā |

śaikṣa 20:

na osaktikāya antaragṛhe niṣīdiṣyāmīti śikṣā karaṇīyā |

śaikṣa 21:

na pallatthikāya antaragṛhe niṣīdiṣyāmīti śikṣā karaṇīyā |

śaikṣa 22:

na khambhakṛto antaragṛhe niṣīdiṣyāmīti śikṣā karaṇīyā |

śaikṣa 23:

na antaragṛhe niṣaṇṇo hastakaukṛtyaṁ pādakaukṛtyaṁ vā kariṣyāmīti śikṣā
karaṇīyā |

|| uddānaṁ ||
[14] susaṁvṛto [15] cakṣuḥ [16] śabda [17] noccagghikā [18] na oguṇṭhikā [19]
notkṣiptikā [20] nosaktikā [21] na pallatthikā [22] na khambha [23] na
hastapādakaukṛtyena || dvitīyo vargaḥ ||

Chapter 3

śaikṣa 24:

satkṛtya piṇḍapātaṁ pratigṛhṇiṣyāmīti śikṣā karaṇīyā |

śaikṣa 25:

samasūpaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 26:

na stūpakārakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 27:

nāvakīrṇakārakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 28:

nāvagaṇḍakārakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 29:

na jihvānicārakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 30:

nātimahantehi kavaḍehi piṇḍapātaṁ paribhuṁjiṣyāmīti śikṣā karaṇīyā |

śaikṣa 31:

nānāgate kavaḍe mukhadvāraṁ vivariṣyāmīti śikṣā karaṇīyā |

śaikṣa 32:

na kavaḍotkṣepakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 33:

na kavaḍacchedakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 34:

na sakavaḍena mukhena vācaṁ bhāṣiṣyamīti śikṣā karaṇīyā |

|| uddānaṁ ||
[24] satkṛtya [25] samasūpa [26] na stūpa [27] nāvakīrṇa [28] nāvagaṇḍa [29] na
jihvā [30] nātimahantaṁ [31] nānāgataṁ [32] na kavaḍotkṣepaka [33] na
kavaḍacchedaka [34] na sakavaḍena mukhena vācaṁ || tṛtīyo vargaḥ ||

Chapter 4

śaikṣa 35:

na pātranirlehakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 36:

na hastanirlehakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 37:

nāṅgulinirlehakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 38:

na cuccukāraṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 39:

na surusurukāraṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 40:

na gulugulukārakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 41:

na hastanirdhūnakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 42:

na sitthāpakārakaṁ piṇḍapātaṁ paribhuṁjiṣyāmīti śikṣā karaṇīyā |

śaikṣa 43:

nātivelaṁ parasya pātraṁ nidhyāyiṣyāmi odhyāyanakarmatām upādāyeti śikṣā
karaṇīyā |

śaikṣa 44:

na pātrasaṁjñī piṇḍapātaṁ paribhuṁjiṣyāmīti śikṣā karaṇīyā |

śaikṣa 45:

na agilāno odanaṁ vā sūpaṁ vā vyañjanaṁ vā ātmārthāya kulehi vijñāpetvā
vā vijñāpāyetvā vā piṇḍapātaṁ paribhuṁjiṣyāmīti śikṣā karaṇīyā |

śaikṣa 46:

na dinnadinnāni vyaṁjanāni odanena pracchādayiṣyāmi bhūyo
āgamanakarmatām upādāyeti śikṣā karaṇīyā |

śaikṣa 47:

na sasitthaṁ pātrodakaṁ pṛthivyāṁ niṣiñciṣyāmīti śikṣā karaṇīyā |

śaikṣa 48:

na sasitthena pāṇinā pānīyasthālakaṁ pratigṛhṇiṣyāmīti śikṣā karaṇīyā |

|| uddānam ||
(35–7) trayo nirlehāḥ [38] cuccu [39] surusuru [40] na gulugulu [41] na hasta
[42] na sittha [43] na odhyāyana [44] na pātrasaṁjñī [45] vijñaptiḥ [46]
cchādayati [47] pātrodaka [48] sasitthena || caturtho vargaḥ ||

Chapter 5

śaikṣa 49:

na sthito niṣaṇṇasya agilānasya dharmaṁ deśayiṣyāmīti śikṣā karaṇīyā |

śaikṣa 50:

na niṣaṇṇo niṣaṇṇasya agilānasya dharmaṁ deśayiṣyāmīti śikṣā karaṇīyā |

śaikṣa 51:

na nīcāsane niṣaṇṇo uccāsane niṣaṇṇasya agilānasya dharmaṁ deśayiṣyāmīti
śikṣā karaṇīyā |

śaikṣa 52:

na upānahārūḍhasya agilānasya dharmaṁ deśayiṣyāmīti śikṣā karaṇīyā |

śaikṣa 53:

na pādukārūḍhasya agilānasya dharmaṁ deśayiṣyāmīti śikṣā karaṇīyā |

śaikṣa 54:

na oguṇṭhikākṛtasya agilānasya dharmaṁ deśayiṣyāmīti śikṣā karaṇīyā |

śaikṣa 55:

na saṁmukhāveṣṭitasya agilānasya dharmaṁ deśayiṣyāmīti śikṣā karaṇīyā |

śaikṣa 56:

na osaktikāya niṣaṇṇasya agilānasya dharmaṁ deśayiṣyāmīti śikṣā karaṇīyā
|

śaikṣa 57:

na pallatthikāya niṣaṇṇasya agilānasya dharmaṁ deśayiṣyāmīti śikṣā
karaṇīyā |

|| uddānam ||
[49] na sthito [50] na niṣaṇṇo [51] uccāsana [52] upānaha [53] pādukā [54]
oguṇṭhikā [55] na saṁmukha [56] na osaktikā [57] na pallatthikāya || pañcamo
vargaḥ |

Chapter 6

śaikṣa 58:

na śastrapāṇisya agilānasya dharmaṁ deśayiṣyāmīti śikṣā karaṇīyā |

śaikṣa 59:

nāyudhapāṇisya agilānasya dharmaṁ deśayiṣyāmīti śikṣā karaṇīyā |

śaikṣa 60:

na daṇḍapāṇisya agilānasya dharmaṁ deśayiṣyāmīti śikṣā karaṇīyā |

śaikṣa 61:

na cchatrapāṇisya agilānasya dharmaṁ deśayiṣyāmīti śikṣā karaṇīyā |

śaikṣa 62:

na utpathena gacchanto pathena gacchantasya agilānasya dharmaṁ
deśayiṣyāmīti śikṣā karaṇīyā |

śaikṣa 63:

na pṛṣṭhato gacchanto purato gacchantasya agilānasya dharmaṁ
deśayiṣyāmīti śikṣā karaṇīyā |

śaikṣa 64:

na pādena gacchanto yānena gacchantasya agilānasya dharmaṁ deśayiṣyāmīti
śikṣā karaṇīyā |

śaikṣa 65:

na harite tṛṇe uccāraṁ vā prasrāvaṁ vā kheṭaṁ vā siṁhāṇaṁ vā agilāno
kariṣyāmīti śikṣā karaṇīyā |

śaikṣa 66:

na udake uccāraṁ vā prasrāvaṁ vā kheṭaṁ vā siṁhāṇakaṁ vā agilāno
kariṣyāmīti śikṣā karaṇīyā |

śaikṣa 67:

na sthito uccāraṁ vā prasrāvaṁ vā agilāno kariṣyāmīti śikṣā karaṇīyā |

|| uddānam ||
(58–59) na śastrāyudha [60] daṇḍa [61] cchatra [62] utpatha [63] pṛṣṭhato [64]
yānaṁ [65] haritaṁ [66] udaka [67] sthitena | ṣaṣṭho vargaḥ ||

uddiṣṭāḥ kho punar āyuṣmanto sātirekapañcāśac chaikṣā dharmāḥ |
tatrāyuṣmanto pṛcchāmi kaccittha pariśuddhāḥ? dvitīyaṁ pi āyuṣmanto pṛcchāmi
kaccittha pariśuddhāḥ? tṛtīyaṁ pi āyuṣmanto pṛcchāmi kaccittha pariśuddhāḥ?
pariśuddhā atrāyuṣmanto yasmāt tūṣṇīm evam etaṁ dhārayāmi |

7 adhikaraṇaśamatha

ime kho punar āyuṣmanto sapta adhikaraṇasamathā dharmā anvardhamāsaṁ
sūtre prātimokṣe uddeśam āgacchanti ye utpannotpannānām adhikaraṇānāṁ śamathāya
vyapaśamathāya saṁvartante | sayyathīdaṁ ☸

adhikaraṇaśamatha 1:

saṁmukhavinayo śamatho |

adhikaraṇaśamatha 2:

smṛtivinayo śamatho |

adhikaraṇaśamatha 3:

amūḍhavinayo śamatho |

adhikaraṇaśamatha 4:

pratijñākārako śamatho |

adhikaraṇaśamatha 5:

tasya pāpeyasiko śamatho |

adhikaraṇaśamatha 6:

yo bhūyasiko śamatho |

adhikaraṇaśamatha 7:

tṛṇaprastārako ca śamatho saptamo |

uddiṣṭāḥ kho punar āyuṣmanto sapta adhikaraṇaśamathā dharmāḥ |
tatrāyuḥmanto pṛcchāmi ☸ kaccittha pariśuddhāḥ? dvitīyaṁ pi āyuḥmanto pṛcchāmi
kaccittha pariśuddhāḥ? tṛtīyaṁ pi āyuḥmanto pṛcchāmi kaccittha pariśuddhāḥ?
pariśuddhā atrāyuḥmanto yasmāt tūḥṇīm evam etaṁ dhārayāmi |

duve dharmāḥ

ime kho punar āyuṣmanto duve dharmāḥ ☸ dharmo anudharmaś ca
anvardhamāsaṁ sūtre prātimokṣe uddeśam āgacchanti | tatra dharmo nāma yam
ubhayato vinayo | anudharmo nāma yā atra pratipattiḥ |

uddiṣṭāḥ kho punar āyuṣmanto duve dharmāḥ dharmo anudharmaś ca |
tatrāyuṣmanto pṛcchāmi ☸ kaccittha pariśuddhāḥ? dvitīyaṁ pi āyuṣmanto pṛcchāmi
kaccittha pariśuddhāḥ? tṛtīyaṁ pi āyuṣmanto pṛcchāmi kaccittha pariśuddhāḥ?
pariśuddhā atrāyuṣmanto yasmāt tūṣṇīm evam etaṁ dhārayāmi |

Conclusion

uddiṣṭaṁ kho punar āyuṣmanto prātimokṣasya vastu | uddiṣṭaṁ nidānaṁ |
uddiṣṭāś catvāraḥ pārājikā dharmāḥ | uddiṣṭāḥ trayodaśa saṁghātiśeṣā dharmāḥ |
uddiṣṭāḥ duve aniyatā dharmāḥ | uddiṣṭāḥ triṁśan nissargikapācattikā dharmāḥ |
uddiṣṭā dvānavati śuddhapācattikā dharmāḥ | uddiṣṭāś catvāraḥ prātideśanikā
dharmāḥ | uddiṣṭāḥ sātirekapañcāśac chaikṣā dharmāḥ | uddiṣṭāḥ
saptādhikaraṇaśamathā dharmāḥ | uddiṣṭā duve dharmāḥ, dharmo anudharmaś ca |
etako ’yaṁ punas tasya bhagavato tathāgatasyārhataḥ samyaksaṁbuddhasya
dharmavinayo prātimokṣasūtrāgato sūtraparyāpanno | yo vā anyo ’pi kaścid
dharmasya anudharmo tatra samagrehi sarvehi sahitehi saṁmodamānehi
avivadamānehi ekuddeśehi kṣīrodakībhūtehi śāstuḥ śāsanaṁ dīpayamānehi sukhaṁ ca
phāsuṁ ca viharantehi anadhyācārāya śikṣā karaṇīyā |

Concluding verses

    kṣāntiḥ paramaṁ tapo titikṣā nirvāṇaṁ paramaṁ vadanti buddhāḥ |
    na hi pravrajitaḥ paropatāpī śravaṇo bhoti parān viheṭhayānaḥ || Verse 1 ||

idaṁ tasya bhagavato vipaśyisya tathāgatasyārhataḥ samyaksaṁbuddhasya
acirābhisaṁbuddhasya nirarbude bhikṣusaṁghe saṁkṣiptena prātimokṣaṁ subhāṣitaṁ
|

    anopavādī aparopaghātī prātimokṣe ca saṁvaro |
    mātrajñatā ca bhaktasmiṁ prāntaṁ ca śayanāsanaṁ |
    adhicitte cāyogo etaṁ buddhānuśāsanaṁ || Verse 2 ||

idaṁ tasya bhagavato śikṣisya tathāgatasyārhataḥ samyaksaṁbuddhasya
acirābhisaṁbuddhasya nirarbude bhikṣusaṁghe saṁkṣiptena prātimokṣaṁ subhāṣitaṁ
||

    adhicetasi mā pramādyato munino maunapadeṣu śikṣataḥ |
    śokā na bhavanti tāyino upaśāntasya sadā smṛtīmataḥ || Verse 3 ||

idaṁ tasya bhagavato viśvabhuvasya tathāgatasyārhataḥ samyaksaṁbuddhasya
acirābhisaṁbuddhasya nirarbude bhikṣusaṁghe saṁkṣiptena prātimokṣaṁ subhāṣitaṁ
||

    sarvapāpasyākaraṇaṁ kuśalasyopasaṁpadā |
    svacittaparyodapanaṁ etaṁ buddhānuśāsanam || Verse 4 ||

idaṁ tasya bhagavato krakucchandasya tathāgatasyārhataḥ
samyaksaṁbuddhasya acirābhisaṁbuddhasya nirarbude bhikṣusaṁghe saṁkṣiptena
prātimokṣaṁ subhāṣitaṁ ||

    yathā hi bhramaro puṇyaṁ varṇagandham aheṭhayaṁ |
    paraiti rasam ādāya evaṁ grāme muniś caret || Verse 5 ||

    na pareṣāṁ vilomāni na pareṣāṁ kṛtākṛtaṁ |
    ātmano tu samīkṣeta kṛtāny akṛtāni ca || Verse 6 ||

idaṁ tasya bhagavato konākamunisya tathāgatasyārhataḥ samyaksaṁbuddhasya
acirābhisaṁbuddhasya nirarbude bhikṣusaṁghe saṁkṣiptena prātimokṣaṁ subhāṣitam
|

    nāsti dhyānam aprajñasya prajñā nāsti adhyāyato |
    yasya dhyānaṁ ca prajñā ca sa vai nirvāṇasya antike || Verse 7 ||

    tatrāyam ādi bhavati ihaprajñasya bhikṣuṇo |
    indriyai guptiḥ saṁtuṣṭiḥ prātimokṣe ca saṁvaro || Verse 8 ||

    mitraṁ bhajeta kalyāṇaṁ śuddhājīvīm atandritaṁ |
    pratisaṁstaravartī ca ācārakuśalo siyā |
    tataḥ prāmodya bahulo bhikṣu nirvāṇasyaiva antike || Verse 9 ||

idaṁ tasya bhagavataḥ kāśyapasya tathāgatasyārhataḥ samyaksaṁbuddhasya
acirābhisaṁbuddhasya nirarbude bhikṣusaṁghe saṁkṣiptena prātimokṣaṁ subhāṣitam
||

    cakṣuṣā saṁvaraḥ sādhuḥ sādhuḥ śrotreṇa saṁvaraḥ |
    ghrāṇena saṁvaraḥ sādhuḥ sādhuḥ jihvāya saṁvaraḥ || Verse 10 ||

    kāyena saṁvaraḥ sādhuḥ manasā sādhu saṁvaraḥ |
    sarvatra saṁvṛto bhikṣuḥ sarvaduḥkhāt pramucyate || Verse 11 ||

idaṁ tasya bhagavataḥ śākyamuneḥ śākyādhirājasya tathāgatasyārhataḥ
samyaksambuddhasya acirābhisaṁbuddhasya nirarbude bhikṣusaṁghe saṁkṣiptena
prātimokṣaṁ subhāṣitam |

    etāni prātimokṣāṇi saṁbuddhānāṁ śirīmatāṁ |
    kīrtitāny aprameyāṇi ........... tiṣṭam a ......... ṇāś ca || Verse 12 ||

    kṣāntivādī ca bhagavān vipaśyī
    anopavadyaṁ ca śikhī prakāśayati |
    adhicittaṁ ca viśvabhūḥ
    akaraṇaṁ ca pāpānāṁ krakucchandaḥ |
    caryāṁ ca konākamuniḥ
    dhyānāni ca kāśyapo prakāśayati |
    saṁvaraṁ śākyamuniḥ || Verse 13 ||

ete sapta daśabalā mahāprajñā amitabuddhī saptānāṁ samyaksaṁbuddhānām
abhinnān .... lokākhyādhipatīnāṁ dharmākhyānāni uktāni |

uddistaṁ prātimokṣasūtraṁ | kṛtaṁ saṁghena poṣadhaṁ | āryāḥ śikṣāṁ ciraṁ
pālayantu | śāsanaṁ .... santu saṁsthātu |

samāptaṁ prātimokṣasūtraṁ āryamahāsāṁghikānāṁ lokottaravādināṁ
madhyoddeśikānāṁ pāṭha iti ||

    ye dharmā hetuprabhavā hetuṁ pi teṣāṁ tathāgato hy avadat |
    teṣāṁ ca yo nirodha evaṁvādī mahāśravaṇaḥ |

yo dharmo ’yaṁ pravaramahāyānayayisya śākyabhikṣuloka śrīdharasya |
śākyabhikṣuśrīvijayabhadralikhitam idam ||

Based on the edition by N. Tatia, Pratimoksasutram of the
Lokottaravādimahāsaṅghika School. Patna 1976. (Tibetan Sanskrit Works Series,
16).

Input by Klaus Wille, Göttingen, for GRETIL.

Prepared for SuttaCentral by Bhikkhu Sujato.

