{
  "ปฺลิ-ตฺวฺ-กฺทฺ๑๐:๐ฯ๑": "เถรวาท วินยปิฏก ",
  "ปฺลิ-ตฺวฺ-กฺทฺ๑๐:๐ฯ๒": "มหาวคฺค ",
  "ปฺลิ-ตฺวฺ-กฺทฺ๑๐:๐ฯ๓": "๑๐ฯ โกสมฺพกกฺขนฺธก ",
  "ปฺลิ-ตฺวฺ-กฺทฺ๑๐:๐ฯ๔": "๑ฯ โกสมฺพกวิวาทกถา ",
  "ปฺลิ-ตฺวฺ-กฺทฺ๑๐:๑ฯ๑ฯ๑": "เตน สมเยน พุทฺโธ ภควา โกสมฺพิยํ วิหรติ โฆสิตาราเมฯ ",
  "ปฺลิ-ตฺวฺ-กฺทฺ๑๐:๑ฯ๑ฯ๒": "เตน โข ปน สมเยน อญฺญตโร ภิกฺขุ อาปตฺตึ อาปนฺโน โหติฯ ",
  "ปฺลิ-ตฺวฺ-กฺทฺ๑๐:๑ฯ๑ฯ๓": "โส ตสฺสา อาปตฺติยา อาปตฺติทิฏฺฐิ โหติ; ",
  "ปฺลิ-ตฺวฺ-กฺทฺ๑๐:๑ฯ๑ฯ๔": "อญฺเญ ภิกฺขู ตสฺสา อาปตฺติยา อนาปตฺติทิฏฺฐิโน โหนฺติฯ ",
  "ปฺลิ-ตฺวฺ-กฺทฺ๑๐:๑ฯ๑ฯ๕": "โส อปเรน สมเยน ตสฺสา อาปตฺติยา อนาปตฺติทิฏฺฐิ โหติ; ",
  "ปฺลิ-ตฺวฺ-กฺทฺ๑๐:๑ฯ๑ฯ๖": "อญฺเญ ภิกฺขู ตสฺสา อาปตฺติยา อาปตฺติทิฏฺฐิโน โหนฺติฯ ",
  "ปฺลิ-ตฺวฺ-กฺทฺ๑๐:๑ฯ๑ฯ๗": "อถ โข เต ภิกฺขู ตํ ภิกฺขุํ เอตทโวจุํ—",
  "ปฺลิ-ตฺวฺ-กฺทฺ๑๐:๑ฯ๑ฯ๘": "“อาปตฺตึ ตฺวํ, อาวุโส, อาปนฺโน, ปสฺสเสตํ อาปตฺตินฺ”ติ? ",
  "ปฺลิ-ตฺวฺ-กฺทฺ๑๐:๑ฯ๑ฯ๙": "“นตฺถิ เม, อาวุโส, อาปตฺติ ยมหํ ปเสฺสยฺยนฺ”ติฯ ",
  "ปฺลิ-ตฺวฺ-กฺทฺ๑๐:๑ฯ๑ฯ๑๐": "อถ โข เต ภิกฺขู สามคฺคึ ลภิตฺวา ตํ ภิกฺขุํ อาปตฺติยา อทสฺสเน อุกฺขิปึสุฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๑": "โส จ ภิกฺขุ พหุสฺสุโต โหติ อาคตาคโม ธมฺมธโร วินยธโร มาติกาธโร ปณฺฑิโต พฺยตฺโต เมธาวี ลชฺชี กุกฺกุจฺจโก สิกฺขากาโมฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๒": "อถ โข โส ภิกฺขุ สนฺทิฏฺเฐ สมฺภตฺเต ภิกฺขู อุปสงฺกมิตฺวา เอตทโวจ—",
  "ปฺลิ-ตฺวฺ-กฺทฺ๑๐:๑ฯ๒ฯ๓": "“อนาปตฺติ เอสา, อาวุโส, เนสา อาปตฺติฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๔": "อนาปนฺโนมฺหิ, นมฺหิ อาปนฺโนฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๕": "อนุกฺขิตฺโตมฺหิ, นมฺหิ อุกฺขิตฺโตฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๖": "อธมฺมิเกนมฺหิ กมฺเมน อุกฺขิตฺโต กุปฺเปน อฏฺฐานารเหนฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๗": "โหถ เม อายสฺมนฺโต ธมฺมโต วินยโต ปกฺขา”ติฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๘": "อลภิ โข โส ภิกฺขุ สนฺทิฏฺเฐ สมฺภตฺเต ภิกฺขู ปกฺเขฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๙": "ชานปทานมฺปิ สนฺทิฏฺฐานํ สมฺภตฺตานํ ภิกฺขูนํ สนฺติเก ทูตํ ปาเหสิ—",
  "ปฺลิ-ตฺวฺ-กฺทฺ๑๐:๑ฯ๒ฯ๑๐": "“อนาปตฺติ เอสา, อาวุโส, เนสา อาปตฺติฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๑๑": "อนาปนฺโนมฺหิ, นมฺหิ อาปนฺโนฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๑๒": "อนุกฺขิตฺโตมฺหิ, นมฺหิ อุกฺขิตฺโตฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๑๓": "อธมฺมิเกนมฺหิ กมฺเมน อุกฺขิตฺโต กุปฺเปน อฏฺฐานารเหนฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๑๔": "โหนฺตุ เม อายสฺมนฺโต ธมฺมโต วินยโต ปกฺขา”ติฯ ",
  "ปฺลิ-ตฺวฺ-กฺทฺ๑๐:๑ฯ๒ฯ๑๕": "อลภิ โข โส ภิกฺขุ ชานปเทปิ สนฺทิฏฺเฐ สมฺภตฺเต ภิกฺขู ปกฺเขฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๑": "อถ โข เต อุกฺขิตฺตานุวตฺตกา ภิกฺขู เยน อุกฺเขปกา ภิกฺขู เตนุปสงฺกมึสุ, อุปสงฺกมิตฺวา อุกฺเขปเก ภิกฺขู เอตทโวจุํ—",
  "ปฺลิ-ตฺวฺ-กฺทฺ๑๐:๑ฯ๓ฯ๒": "“อนาปตฺติ เอสา, อาวุโส, เนสา อาปตฺติฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๓": "อนาปนฺโน เอโส ภิกฺขุ, เนโส ภิกฺขุ อาปนฺโนฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๔": "อนุกฺขิตฺโต เอโส ภิกฺขุ, เนโส ภิกฺขุ อุกฺขิตฺโตฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๕": "อธมฺมิเกน กมฺเมน อุกฺขิตฺโต กุปฺเปน อฏฺฐานารเหนา”ติฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๖": "เอวํ วุตฺเต, อุกฺเขปกา ภิกฺขู อุกฺขิตฺตานุวตฺตเก ภิกฺขู เอตทโวจุํ—",
  "ปฺลิ-ตฺวฺ-กฺทฺ๑๐:๑ฯ๓ฯ๗": "“อาปตฺติ เอสา, อาวุโส, เนสา อนาปตฺติฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๘": "อาปนฺโน เอโส ภิกฺขุ, เนโส ภิกฺขุ อนาปนฺโนฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๙": "อุกฺขิตฺโต เอโส ภิกฺขุ, เนโส ภิกฺขุ อนุกฺขิตฺโตฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๑๐": "ธมฺมิเกน กมฺเมน อุกฺขิตฺโต อกุปฺเปน ฐานารเหนฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๑๑": "มา โข ตุเมฺห อายสฺมนฺโต เอตํ อุกฺขิตฺตกํ ภิกฺขุํ อนุวตฺติตฺถ อนุปริวาเรถา”ติฯ ",
  "ปฺลิ-ตฺวฺ-กฺทฺ๑๐:๑ฯ๓ฯ๑๒": "เอวมฺปิ โข เต อุกฺขิตฺตานุวตฺตกา ภิกฺขู อุกฺเขปเกหิ ภิกฺขูหิ วุจฺจมานา ตเถว ตํ อุกฺขิตฺตกํ ภิกฺขุํ อนุวตฺตึสุ อนุปริวาเรสุํฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑": "อถ โข อญฺญตโร ภิกฺขุ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๒": "เอกมนฺตํ นิสินฺโน โข โส ภิกฺขุ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๑ฯ๔ฯ๓": "“อิธ, ภนฺเต, อญฺญตโร ภิกฺขุ อาปตฺตึ อาปนฺโน อโหสิฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๔": "โส ตสฺสา อาปตฺติยา อาปตฺติทิฏฺฐิ อโหสิ, อญฺเญ ภิกฺขู ตสฺสา อาปตฺติยา อนาปตฺติทิฏฺฐิโน อเหสุํฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๕": "โส อปเรน สมเยน ตสฺสา อาปตฺติยา อนาปตฺติทิฏฺฐิ อโหสิ, อญฺเญ ภิกฺขู ตสฺสา อาปตฺติยา อาปตฺติทิฏฺฐิโน อเหสุํฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๖": "อถ โข เต, ภนฺเต, ภิกฺขู ตํ ภิกฺขุํ เอตทโวจุํ—",
  "ปฺลิ-ตฺวฺ-กฺทฺ๑๐:๑ฯ๔ฯ๗": "‘อาปตฺตึ ตฺวํ, อาวุโส, อาปนฺโน, ปสฺสเสตํ อาปตฺตินฺ’ติ? ",
  "ปฺลิ-ตฺวฺ-กฺทฺ๑๐:๑ฯ๔ฯ๘": "‘นตฺถิ เม, อาวุโส, อาปตฺติ ยมหํ ปเสฺสยฺยนฺ’ติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๙": "อถ โข เต, ภนฺเต, ภิกฺขู สามคฺคึ ลภิตฺวา ตํ ภิกฺขุํ อาปตฺติยา อทสฺสเน อุกฺขิปึสุฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑๐": "โส จ, ภนฺเต, ภิกฺขุ พหุสฺสุโต อาคตาคโม ธมฺมธโร วินยธโร มาติกาธโร ปณฺฑิโต พฺยตฺโต เมธาวี ลชฺชี กุกฺกุจฺจโก สิกฺขากาโมฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑๑": "อถ โข โส, ภนฺเต, ภิกฺขุ สนฺทิฏฺเฐ สมฺภตฺเต ภิกฺขู อุปสงฺกมิตฺวา เอตทโวจ—",
  "ปฺลิ-ตฺวฺ-กฺทฺ๑๐:๑ฯ๔ฯ๑๒": "‘อนาปตฺติ เอสา, อาวุโส; ",
  "ปฺลิ-ตฺวฺ-กฺทฺ๑๐:๑ฯ๔ฯ๑๓": "เนสา อาปตฺติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑๔": "อนาปนฺโนมฺหิ, นมฺหิ อาปนฺโนฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑๕": "อนุกฺขิตฺโตมฺหิ, นมฺหิ อุกฺขิตฺโตฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑๖": "อธมฺมิเกนมฺหิ กมฺเมน อุกฺขิตฺโต กุปฺเปน อฏฺฐานารเหนฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑๗": "โหถ เม อายสฺมนฺโต ธมฺมโต วินยโต ปกฺขา’ติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑๘": "อลภิ โข โส, ภนฺเต, ภิกฺขุ สนฺทิฏฺเฐ สมฺภตฺเต ภิกฺขู ปกฺเขฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๑๙": "ชานปทานมฺปิ สนฺทิฏฺฐานํ สมฺภตฺตานํ ภิกฺขูนํ สนฺติเก ทูตํ ปาเหสิ—",
  "ปฺลิ-ตฺวฺ-กฺทฺ๑๐:๑ฯ๔ฯ๒๐": "‘อนาปตฺติ เอสา, อาวุโส; ",
  "ปฺลิ-ตฺวฺ-กฺทฺ๑๐:๑ฯ๔ฯ๒๑": "เนสา อาปตฺติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๒๒": "อนาปนฺโนมฺหิ, นมฺหิ อาปนฺโนฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๒๓": "อนุกฺขิตฺโตมฺหิ, นมฺหิ อุกฺขิตฺโตฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๒๔": "อธมฺมิเกนมฺหิ กมฺเมน อุกฺขิตฺโต กุปฺเปน อฏฺฐานารเหนฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๒๕": "โหนฺตุ เม อายสฺมนฺโต ธมฺมโต วินยโต ปกฺขา’ติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๒๖": "อลภิ โข โส, ภนฺเต, ภิกฺขุ ชานปเทปิ สนฺทิฏฺเฐ สมฺภตฺเต ภิกฺขู ปกฺเขฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๒๗": "อถ โข เต, ภนฺเต, อุกฺขิตฺตานุวตฺตกา ภิกฺขู เยน อุกฺเขปกา ภิกฺขู เตนุปสงฺกมึสุ, อุปสงฺกมิตฺวา อุกฺเขปเก ภิกฺขู เอตทโวจุํ—",
  "ปฺลิ-ตฺวฺ-กฺทฺ๑๐:๑ฯ๔ฯ๒๘": "‘อนาปตฺติ เอสา, อาวุโส; ",
  "ปฺลิ-ตฺวฺ-กฺทฺ๑๐:๑ฯ๔ฯ๒๙": "เนสา อาปตฺติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๓๐": "อนาปนฺโน เอโส ภิกฺขุ, เนโส ภิกฺขุ อาปนฺโนฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๓๑": "อนุกฺขิตฺโต เอโส ภิกฺขุ, เนโส ภิกฺขุ อุกฺขิตฺโตฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๓๒": "อธมฺมิเกน กมฺเมน อุกฺขิตฺโต กุปฺเปน อฏฺฐานารเหนา’ติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๓๓": "เอวํ วุตฺเต, เต, ภนฺเต, อุกฺเขปกา ภิกฺขู อุกฺขิตฺตานุวตฺตเก ภิกฺขู เอตทโวจุํ—",
  "ปฺลิ-ตฺวฺ-กฺทฺ๑๐:๑ฯ๔ฯ๓๔": "‘อาปตฺติ เอสา, อาวุโส; ",
  "ปฺลิ-ตฺวฺ-กฺทฺ๑๐:๑ฯ๔ฯ๓๕": "เนสา อนาปตฺติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๓๖": "อาปนฺโน เอโส ภิกฺขุ, เนโส ภิกฺขุ อนาปนฺโนฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๓๗": "อุกฺขิตฺโต เอโส ภิกฺขุ, เนโส ภิกฺขุ อนุกฺขิตฺโตฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๓๘": "ธมฺมิเกน กมฺเมน อุกฺขิตฺโต อกุปฺเปน ฐานารเหนฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๓๙": "มา โข ตุเมฺห อายสฺมนฺโต เอตํ อุกฺขิตฺตกํ ภิกฺขุํ อนุวตฺติตฺถ อนุปริวาเรถา’ติฯ ",
  "ปฺลิ-ตฺวฺ-กฺทฺ๑๐:๑ฯ๔ฯ๔๐": "เอวมฺปิ โข เต, ภนฺเต, อุกฺขิตฺตานุวตฺตกา ภิกฺขู อุกฺเขปเกหิ ภิกฺขูหิ วุจฺจมานา ตเถว ตํ อุกฺขิตฺตกํ ภิกฺขุํ อนุวตฺตนฺติ อนุปริวาเรนฺตี”ติฯ ",
  "ปฺลิ-ตฺวฺ-กฺทฺ๑๐:๑ฯ๕ฯ๑": "อถ โข ภควา—“ภินฺโน ภิกฺขุสงฺโฆ, ภินฺโน ภิกฺขุสงฺโฆ”ติ—",
  "ปฺลิ-ตฺวฺ-กฺทฺ๑๐:๑ฯ๕ฯ๒": "อุฏฺฐายาสนา เยน อุกฺเขปกา ภิกฺขู เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, นิสชฺช โข ภควา อุกฺเขปเก ภิกฺขู เอตทโวจ—",
  "ปฺลิ-ตฺวฺ-กฺทฺ๑๐:๑ฯ๕ฯ๓": "“มา โข ตุเมฺห, ภิกฺขเว—‘ปฏิภาติ โน, ปฏิภาติ โน’ติ—ยสฺมึ วา ตสฺมึ วา ภิกฺขุํ อุกฺขิปิตพฺพํ มญฺญิตฺถฯ ",
  "ปฺลิ-ตฺวฺ-กฺทฺ๑๐:๑ฯ๖ฯ๑": "อิธ ปน, ภิกฺขเว, ภิกฺขุ อาปตฺตึ อาปนฺโน โหติฯ ",
  "ปฺลิ-ตฺวฺ-กฺทฺ๑๐:๑ฯ๖ฯ๒": "โส ตสฺสา อาปตฺติยา อนาปตฺติทิฏฺฐิ โหติ, อญฺเญ ภิกฺขู ตสฺสา อาปตฺติยา อาปตฺติทิฏฺฐิโน โหนฺติฯ ",
  "ปฺลิ-ตฺวฺ-กฺทฺ๑๐:๑ฯ๖ฯ๓": "เต เจ, ภิกฺขเว, ภิกฺขู ตํ ภิกฺขุํ เอวํ ชานนฺติ—‘อยํ โข อายสฺมา พหุสฺสุโต อาคตาคโม ธมฺมธโร วินยธโร มาติกาธโร ปณฺฑิโต พฺยตฺโต เมธาวี ลชฺชี กุกฺกุจฺจโก สิกฺขากาโมฯ ",
  "ปฺลิ-ตฺวฺ-กฺทฺ๑๐:๑ฯ๖ฯ๔": "สเจ มยํ อิมํ ภิกฺขุํ อาปตฺติยา อทสฺสเน อุกฺขิปิสฺสาม, น มยํ อิมินา ภิกฺขุนา สทฺธึ อุโปสถํ กริสฺสาม, วินา อิมินา ภิกฺขุนา อุโปสถํ กริสฺสาม, ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺ’ติ, เภทครุเกหิ, ภิกฺขเว, ภิกฺขูหิ น โส ภิกฺขุ อาปตฺติยา อทสฺสเน อุกฺขิปิตพฺโพฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๑": "อิธ ปน, ภิกฺขเว, ภิกฺขุ อาปตฺตึ อาปนฺโน โหติฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๒": "โส ตสฺสา อาปตฺติยา อนาปตฺติทิฏฺฐิ โหติ, อญฺเญ ภิกฺขู ตสฺสา อาปตฺติยา อาปตฺติทิฏฺฐิโน โหนฺติฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๓": "เต เจ, ภิกฺขเว, ภิกฺขู ตํ ภิกฺขุํ เอวํ ชานนฺติ—‘อยํ โข อายสฺมา พหุสฺสุโต อาคตาคโม ธมฺมธโร วินยธโร มาติกาธโร ปณฺฑิโต พฺยตฺโต เมธาวี ลชฺชี กุกฺกุจฺจโก สิกฺขากาโมฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๔": "สเจ มยํ อิมํ ภิกฺขุํ อาปตฺติยา อทสฺสเน อุกฺขิปิสฺสาม, น มยํ อิมินา ภิกฺขุนา สทฺธึ ปวาเรสฺสาม, วินา อิมินา ภิกฺขุนา ปวาเรสฺสามฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๕": "น มยํ อิมินา ภิกฺขุนา สทฺธึ สงฺฆกมฺมํ กริสฺสาม, วินา อิมินา ภิกฺขุนา สงฺฆกมฺมํ กริสฺสามฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๖": "น มยํ อิมินา ภิกฺขุนา สทฺธึ อาสเน นิสีทิสฺสาม, วินา อิมินา ภิกฺขุนา อาสเน นิสีทิสฺสามฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๗": "น มยํ อิมินา ภิกฺขุนา สทฺธึ ยาคุปาเน นิสีทิสฺสาม, วินา อิมินา ภิกฺขุนา ยาคุปาเน นิสีทิสฺสามฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๘": "น มยํ อิมินา ภิกฺขุนา สทฺธึ ภตฺตคฺเค นิสีทิสฺสาม, วินา อิมินา ภิกฺขุนา ภตฺตคฺเค นิสีทิสฺสามฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๙": "น มยํ อิมินา ภิกฺขุนา สทฺธึ เอกจฺฉนฺเน วสิสฺสาม, วินา อิมินา ภิกฺขุนา เอกจฺฉนฺเน วสิสฺสามฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๑๐": "น มยํ อิมินา ภิกฺขุนา สทฺธึ ยถาวุฑฺฒํ อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กริสฺสาม, วินา อิมินา ภิกฺขุนา ยถาวุฑฺฒํ อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กริสฺสามฯ ",
  "ปฺลิ-ตฺวฺ-กฺทฺ๑๐:๑ฯ๗ฯ๑๑": "ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺ’ติ, เภทครุเกหิ, ภิกฺขเว, ภิกฺขูหิ น โส ภิกฺขุ อาปตฺติยา อทสฺสเน อุกฺขิปิตพฺโพ”ติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑": "อถ โข ภควา อุกฺเขปกานํ ภิกฺขูนํ เอตมตฺถํ ภาสิตฺวา อุฏฺฐายาสนา เยน อุกฺขิตฺตานุวตฺตกา ภิกฺขู เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, นิสชฺช โข ภควา อุกฺขิตฺตานุวตฺตเก ภิกฺขู เอตทโวจ—",
  "ปฺลิ-ตฺวฺ-กฺทฺ๑๐:๑ฯ๘ฯ๒": "“มา โข ตุเมฺห, ภิกฺขเว, อาปตฺตึ อาปชฺชิตฺวา ‘นามฺห อาปนฺนา, นามฺห อาปนฺนา’ติ อาปตฺตึ น ปฏิกาตพฺพํ มญฺญิตฺถฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๓": "อิธ ปน, ภิกฺขเว, ภิกฺขุ อาปตฺตึ อาปนฺโน โหติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๔": "โส ตสฺสา อาปตฺติยา อนาปตฺติทิฏฺฐิ โหติ, อญฺเญ ภิกฺขู ตสฺสา อาปตฺติยา อาปตฺติทิฏฺฐิโน โหนฺติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๕": "โส เจ, ภิกฺขเว, ภิกฺขุ เต ภิกฺขู เอวํ ชานาติ—‘อิเม โข อายสฺมนฺโต พหุสฺสุตา อาคตาคมา ธมฺมธรา วินยธรา มาติกาธรา ปณฺฑิตา พฺยตฺตา เมธาวิโน ลชฺชิโน กุกฺกุจฺจกา สิกฺขากามา, นาลํ มมํ วา การณา อญฺเญสํ วา การณา ฉนฺทา โทสา โมหา ภยา อคตึ คนฺตุํฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๖": "สเจ มํ อิเม ภิกฺขู อาปตฺติยา อทสฺสเน อุกฺขิปิสฺสนฺติ, น มยา สทฺธึ อุโปสถํ กริสฺสนฺติ, วินา มยา อุโปสถํ กริสฺสนฺติ, ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺ’ติ, เภทครุเกน, ภิกฺขเว, ภิกฺขุนา ปเรสมฺปิ สทฺธาย อาปตฺติ เทเสตพฺพาฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๗": "อิธ ปน, ภิกฺขเว, ภิกฺขุ อาปตฺตึ อาปนฺโน โหติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๘": "โส ตสฺสา อาปตฺติยา อนาปตฺติทิฏฺฐิ โหติ, อญฺเญ ภิกฺขู ตสฺสา อาปตฺติยา อาปตฺติทิฏฺฐิโน โหนฺติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๙": "โส เจ, ภิกฺขเว, ภิกฺขุ เต ภิกฺขู เอวํ ชานาติ—‘อิเม โข อายสฺมนฺโต พหุสฺสุตา อาคตาคมา ธมฺมธรา วินยธรา มาติกาธรา ปณฺฑิตา พฺยตฺตา เมธาวิโน ลชฺชิโน กุกฺกุจฺจกา สิกฺขากามา, นาลํ มมํ วา การณา อญฺเญสํ วา การณา ฉนฺทา โทสา โมหา ภยา อคตึ คนฺตุํฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑๐": "สเจ มํ อิเม ภิกฺขู อาปตฺติยา อทสฺสเน อุกฺขิปิสฺสนฺติ, น มยา สทฺธึ ปวาเรสฺสนฺติ, วินา มยา ปวาเรสฺสนฺติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑๑": "น มยา สทฺธึ สงฺฆกมฺมํ กริสฺสนฺติ, วินา มยา สงฺฆกมฺมํ กริสฺสนฺติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑๒": "น มยา สทฺธึ อาสเน นิสีทิสฺสนฺติ, วินา มยา อาสเน นิสีทิสฺสนฺติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑๓": "น มยา สทฺธึ ยาคุปาเน นิสีทิสฺสนฺติ, วินา มยา ยาคุปาเน นิสีทิสฺสนฺติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑๔": "น มยา สทฺธึ ภตฺตคฺเค นิสีทิสฺสนฺติ วินา มยา ภตฺตคฺเค นิสีทิสฺสนฺติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑๕": "น มยา สทฺธึ เอกจฺฉนฺเน วสิสฺสนฺติ, วินา มยา เอกจฺฉนฺเน วสิสฺสนฺติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑๖": "น มยา สทฺธึ ยถาวุฑฺฒํ อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กริสฺสนฺติ, วินา มยา ยถาวุฑฺฒํ อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กริสฺสนฺติ, ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺ’ติ, เภทครุเกน, ภิกฺขเว, ภิกฺขุนา ปเรสมฺปิ สทฺธาย อาปตฺติ เทเสตพฺพา”ติฯ ",
  "ปฺลิ-ตฺวฺ-กฺทฺ๑๐:๑ฯ๘ฯ๑๗": "อถ โข ภควา อุกฺขิตฺตานุวตฺตกานํ ภิกฺขูนํ เอตมตฺถํ ภาสิตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๑๐:๑ฯ๙ฯ๑": "เตน โข ปน สมเยน อุกฺขิตฺตานุวตฺตกา ภิกฺขู ตตฺเถว อนฺโตสีมาย อุโปสถํ กโรนฺติ, สงฺฆกมฺมํ กโรนฺติฯ ",
  "ปฺลิ-ตฺวฺ-กฺทฺ๑๐:๑ฯ๙ฯ๒": "อุกฺเขปกา ปน ภิกฺขู นิสฺสีมํ คนฺตฺวา อุโปสถํ กโรนฺติ, สงฺฆกมฺมํ กโรนฺติฯ ",
  "ปฺลิ-ตฺวฺ-กฺทฺ๑๐:๑ฯ๙ฯ๓": "อถ โข อญฺญตโร อุกฺเขปโก ภิกฺขุ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๑ฯ๙ฯ๔": "เอกมนฺตํ นิสินฺโน โข โส ภิกฺขุ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๑ฯ๙ฯ๕": "“เต, ภนฺเต, อุกฺขิตฺตานุวตฺตกา ภิกฺขู ตตฺเถว อนฺโตสีมาย อุโปสถํ กโรนฺติ, สงฺฆกมฺมํ กโรนฺติฯ ",
  "ปฺลิ-ตฺวฺ-กฺทฺ๑๐:๑ฯ๙ฯ๖": "มยํ ปน อุกฺเขปกา ภิกฺขู นิสฺสีมํ คนฺตฺวา อุโปสถํ กโรม, สงฺฆกมฺมํ กโรมา”ติฯ ",
  "ปฺลิ-ตฺวฺ-กฺทฺ๑๐:๑ฯ๙ฯ๗": "“เต เจ, ภิกฺขุ, อุกฺขิตฺตานุวตฺตกา ภิกฺขู ตตฺเถว อนฺโตสีมาย อุโปสถํ กริสฺสนฺติ, สงฺฆกมฺมํ กริสฺสนฺติ, ยถา มยา ญตฺติ จ อนุสฺสาวนา จ ปญฺญตฺตา, เตสํ ตานิ กมฺมานิ ธมฺมิกานิ กมฺมานิ ภวิสฺสนฺติ อกุปฺปานิ ฐานารหานิฯ ",
  "ปฺลิ-ตฺวฺ-กฺทฺ๑๐:๑ฯ๙ฯ๘": "ตุเมฺห เจ, ภิกฺขุ, อุกฺเขปกา ภิกฺขู ตตฺเถว อนฺโตสีมาย อุโปสถํ กริสฺสถ, สงฺฆกมฺมํ กริสฺสถ, ยถา มยา ญตฺติ จ อนุสฺสาวนา จ ปญฺญตฺตา, ตุมฺหากมฺปิ ตานิ กมฺมานิ ธมฺมิกานิ กมฺมานิ ภวิสฺสนฺติ อกุปฺปานิ ฐานารหานิฯ ",
  "ปฺลิ-ตฺวฺ-กฺทฺ๑๐:๑ฯ๙ฯ๙": "ตํ กิสฺส เหตุ? ",
  "ปฺลิ-ตฺวฺ-กฺทฺ๑๐:๑ฯ๑๐ฯ๑": "นานาสํวาสกา เอเต ภิกฺขู ตุเมฺหหิ, ตุเมฺห จ เตหิ นานาสํวาสกาฯ ",
  "ปฺลิ-ตฺวฺ-กฺทฺ๑๐:๑ฯ๑๐ฯ๒": "เทฺวมา, ภิกฺขุ, นานาสํวาสกภูมิโย—",
  "ปฺลิ-ตฺวฺ-กฺทฺ๑๐:๑ฯ๑๐ฯ๓": "อตฺตนา วา อตฺตานํ นานาสํวาสกํ กโรติ, สมคฺโค วา นํ สงฺโฆ อุกฺขิปติ อทสฺสเน วา อปฺปฏิกมฺเม วา อปฺปฏินิสฺสคฺเค วาฯ ",
  "ปฺลิ-ตฺวฺ-กฺทฺ๑๐:๑ฯ๑๐ฯ๔": "อิมา โข, ภิกฺขุ, เทฺว นานาสํวาสกภูมิโยฯ ",
  "ปฺลิ-ตฺวฺ-กฺทฺ๑๐:๑ฯ๑๐ฯ๕": "เทฺวมา, ภิกฺขุ, สมานสํวาสกภูมิโย—",
  "ปฺลิ-ตฺวฺ-กฺทฺ๑๐:๑ฯ๑๐ฯ๖": "อตฺตนา วา อตฺตานํ สมานสํวาสํ กโรติ, สมคฺโค วา นํ สงฺโฆ อุกฺขิตฺตํ โอสาเรติ อทสฺสเน วา อปฺปฏิกมฺเม วา อปฺปฏินิสฺสคฺเค วาฯ ",
  "ปฺลิ-ตฺวฺ-กฺทฺ๑๐:๑ฯ๑๐ฯ๗": "อิมา โข, ภิกฺขุ, เทฺว สมานสํวาสกภูมิโย”ติฯ ",
  "ปฺลิ-ตฺวฺ-กฺทฺ๑๐:๒ฯ๑ฯ๑": "เตน โข ปน สมเยน ภิกฺขู ภตฺตคฺเค อนฺตรฆเร ภณฺฑนชาตา กลหชาตา วิวาทาปนฺนา อญฺญมญฺญํ อนนุโลมิกํ กายกมฺมํ วจีกมฺมํ อุปทํเสนฺติ, หตฺถปรามาสํ กโรนฺติฯ ",
  "ปฺลิ-ตฺวฺ-กฺทฺ๑๐:๒ฯ๑ฯ๒": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑๐:๒ฯ๑ฯ๓": "“กถญฺหิ นาม สมณา สกฺยปุตฺติยา ภตฺตคฺเค อนฺตรฆเร ภณฺฑนชาตา กลหชาตา วิวาทาปนฺนา อญฺญมญฺญํ อนนุโลมิกํ กายกมฺมํ วจีกมฺมํ อุปทํเสสฺสนฺติ, หตฺถปรามาสํ กริสฺสนฺตี”ติฯ ",
  "ปฺลิ-ตฺวฺ-กฺทฺ๑๐:๒ฯ๑ฯ๔": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑๐:๒ฯ๑ฯ๕": "เย เต ภิกฺขู อปฺปิจฺฉา เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑๐:๒ฯ๑ฯ๖": "“กถญฺหิ นาม ภิกฺขู ภตฺตคฺเค อนฺตรฆเร ภณฺฑนชาตา กลหชาตา วิวาทาปนฺนา อญฺญมญฺญํ อนนุโลมิกํ กายกมฺมํ วจีกมฺมํ อุปทํเสสฺสนฺติ, หตฺถปรามาสํ กริสฺสนฺตี”ติฯ ",
  "ปฺลิ-ตฺวฺ-กฺทฺ๑๐:๒ฯ๑ฯ๗": "อถ โข เต ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑๐:๒ฯ๑ฯ๘": "“สจฺจํ กิร, ภิกฺขเว, ภิกฺขู ภตฺตคฺเค อนฺตรฆเร ภณฺฑนชาตา …เป… หตฺถปรามาสํ กโรนฺตี”ติ? ",
  "ปฺลิ-ตฺวฺ-กฺทฺ๑๐:๒ฯ๑ฯ๙": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๑๐:๒ฯ๑ฯ๑๐": "วิครหิ พุทฺโธ ภควา …เป… ",
  "ปฺลิ-ตฺวฺ-กฺทฺ๑๐:๒ฯ๑ฯ๑๑": "วิครหิตฺวา ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๐:๒ฯ๑ฯ๑๒": "“ภินฺเน, ภิกฺขเว, สงฺเฆ อธมฺมิยายมาเน อสมฺโมทิกาย วตฺตมานาย ‘เอตฺตาวตา น อญฺญมญฺญํ อนนุโลมิกํ กายกมฺมํ วจีกมฺมํ อุปทํเสสฺสาม, หตฺถปรามาสํ กริสฺสามา’ติ—",
  "ปฺลิ-ตฺวฺ-กฺทฺ๑๐:๒ฯ๑ฯ๑๓": "อาสเน นิสีทิตพฺพํฯ ",
  "ปฺลิ-ตฺวฺ-กฺทฺ๑๐:๒ฯ๑ฯ๑๔": "ภินฺเน, ภิกฺขเว, สงฺเฆ ธมฺมิยายมาเน สมฺโมทิกาย วตฺตมานาย อาสนนฺตริกาย นิสีทิตพฺพนฺ”ติฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๑": "เตน โข ปน สมเยน ภิกฺขู สงฺฆมชฺเฌ ภณฺฑนชาตา กลหชาตา วิวาทาปนฺนา อญฺญมญฺญํ มุขสตฺตีหิ วิตุทนฺตา วิหรนฺติฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๒": "เต น สกฺโกนฺติ ตํ อธิกรณํ วูปสเมตุํฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๓": "อถ โข อญฺญตโร ภิกฺขุ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ เอกมนฺตํ ฐิโต โข โส ภิกฺขุ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๒ฯ๔": "“อิธ, ภนฺเต, ภิกฺขู สงฺฆมชฺเฌ ภณฺฑนชาตา กลหชาตา วิวาทาปนฺนา อญฺญมญฺญํ มุขสตฺตีหิ วิตุทนฺตา วิหรนฺติฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๕": "เต น สกฺโกนฺติ ตํ อธิกรณํ วูปสเมตุํฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๖": "สาธุ, ภนฺเต, ภควา เยน เต ภิกฺขู เตนุปสงฺกมตุ อนุกมฺปํ อุปาทายา”ติฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๗": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๘": "อถ โข ภควา เยน เต ภิกฺขู เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, นิสชฺช โข ภควา เต ภิกฺขู เอตทโวจ—",
  "ปฺลิ-ตฺวฺ-กฺทฺ๑๐:๒ฯ๒ฯ๙": "“อลํ, ภิกฺขเว, มา ภณฺฑนํ มา กลหํ มา วิคฺคหํ มา วิวาทนฺ”ติฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๑๐": "เอวํ วุตฺเต, อญฺญตโร อธมฺมวาที ภิกฺขุ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๒ฯ๑๑": "“อาคเมตุ, ภนฺเต, ภควา ธมฺมสฺสามี; ",
  "ปฺลิ-ตฺวฺ-กฺทฺ๑๐:๒ฯ๒ฯ๑๒": "อปฺโปสฺสุกฺโก, ภนฺเต, ภควา ทิฏฺฐธมฺมสุขวิหารมนุยุตฺโต วิหรตุฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๑๓": "มยเมเตน ภณฺฑเนน กลเหน วิคฺคเหน วิวาเทน ปญฺญายิสฺสามา”ติฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๑๔": "ทุติยมฺปิ โข ภควา เต ภิกฺขู เอตทโวจ—",
  "ปฺลิ-ตฺวฺ-กฺทฺ๑๐:๒ฯ๒ฯ๑๕": "“อลํ, ภิกฺขเว, มา ภณฺฑนํ มา กลหํ มา วิคฺคหํ มา วิวาทนฺ”ติฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๑๖": "ทุติยมฺปิ โข โส อธมฺมวาที ภิกฺขุ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๒ฯ๑๗": "“อาคเมตุ, ภนฺเต, ภควา ธมฺมสฺสามี; ",
  "ปฺลิ-ตฺวฺ-กฺทฺ๑๐:๒ฯ๒ฯ๑๘": "อปฺโปสฺสุกฺโก, ภนฺเต, ภควา ทิฏฺฐธมฺมสุขวิหารมนุยุตฺโต วิหรตุฯ ",
  "ปฺลิ-ตฺวฺ-กฺทฺ๑๐:๒ฯ๒ฯ๑๙": "มยเมเตน ภณฺฑเนน กลเหน วิคฺคเหน วิวาเทน ปญฺญายิสฺสามา”ติฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๐": "๒ฯ ทีฆาวุวตฺถุ ",
  "ปฺลิ-ตฺวฺ-กฺทฺ๑๐:๒ฯ๓ฯ๑": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๐:๒ฯ๓ฯ๒": "“ภูตปุพฺพํ, ภิกฺขเว, พาราณสิยํ พฺรหฺมทตฺโต นาม กาสิราชา อโหสิ อฑฺโฒ มหทฺธโน มหาโภโค มหพฺพโล มหาวาหโน มหาวิชิโต ปริปุณฺณโกสโกฏฺฐาคาโรฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๓": "ทีฆีติ นาม โกสลราชา อโหสิ ทลิทฺโท อปฺปธโน อปฺปโภโค อปฺปพโล อปฺปวาหโน อปฺปวิชิโต อปริปุณฺณโกสโกฏฺฐาคาโรฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๔": "อถ โข, ภิกฺขเว, พฺรหฺมทตฺโต กาสิราชา จตุรงฺคินึ เสนํ สนฺนยฺหิตฺวา ทีฆีตึ โกสลราชานํ อพฺภุยฺยาสิฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๕": "อโสฺสสิ โข, ภิกฺขเว, ทีฆีติ โกสลราชา—‘พฺรหฺมทตฺโต กิร กาสิราชา จตุรงฺคินึ เสนํ สนฺนยฺหิตฺวา มมํ อพฺภุยฺยาโต’ติฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๖": "อถ โข, ภิกฺขเว, ทีฆีติสฺส โกสลรญฺโญ เอตทโหสิ—‘พฺรหฺมทตฺโต โข กาสิราชา อฑฺโฒ มหทฺธโน มหาโภโค มหพฺพโล มหาวาหโน มหาวิชิโต ปริปุณฺณโกสโกฏฺฐาคาโร, อหํ ปนมฺหิ ทลิทฺโท อปฺปธโน อปฺปโภโค อปฺปพโล อปฺปวาหโน อปฺปวิชิโต อปริปุณฺณโกสโกฏฺฐาคาโร, นาหํ ปฏิพโล พฺรหฺมทตฺเตน กาสิรญฺญา เอกสงฺฆาตมฺปิ สหิตุํฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๗": "ยนฺนูนาหํ ปฏิกจฺเจว นครมฺหา นิปฺปเตยฺยนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๘": "อถ โข, ภิกฺขเว, ทีฆีติ โกสลราชา มเหสึ อาทาย ปฏิกจฺเจว นครมฺหา นิปฺปติฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๙": "อถ โข, ภิกฺขเว, พฺรหฺมทตฺโต กาสิราชา ทีฆีติสฺส โกสลรญฺโญ พลญฺจ วาหนญฺจ ชนปทญฺจ โกสญฺจ โกฏฺฐาคารญฺจ อภิวิชิย อชฺฌาวสติฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๑๐": "อถ โข, ภิกฺขเว, ทีฆีติ โกสลราชา สปชาปติโก เยน พาราณสี เตน ปกฺกามิฯ ",
  "ปฺลิ-ตฺวฺ-กฺทฺ๑๐:๒ฯ๓ฯ๑๑": "อนุปุพฺเพน เยน พาราณสี ตทวสริฯ ตตฺร สุทํ, ภิกฺขเว, ทีฆีติ โกสลราชา สปชาปติโก พาราณสิยํ อญฺญตรสฺมึ ปจฺจนฺติเม โอกาเส กุมฺภการนิเวสเน อญฺญาตกเวเสน ปริพฺพาชกจฺฉนฺเนน ปฏิวสติฯ ",
  "ปฺลิ-ตฺวฺ-กฺทฺ๑๐:๒ฯ๔ฯ๑": "อถ โข, ภิกฺขเว, ทีฆีติสฺส โกสลรญฺโญ มเหสี นจิรเสฺสว คพฺภินี อโหสิฯ ",
  "ปฺลิ-ตฺวฺ-กฺทฺ๑๐:๒ฯ๔ฯ๒": "ตสฺสา เอวรูโป โทหโฬ อุปฺปนฺโน โหติ—อิจฺฉติ สูริยสฺส อุคฺคมนกาเล จตุรงฺคินึ เสนํ สนฺนทฺธํ วมฺมิกํ สุภูเม ฐิตํ ปสฺสิตุํ, ขคฺคานญฺจ โธวนํ ปาตุํฯ ",
  "ปฺลิ-ตฺวฺ-กฺทฺ๑๐:๒ฯ๔ฯ๓": "อถ โข, ภิกฺขเว, ทีฆีติสฺส โกสลรญฺโญ มเหสี ทีฆีตึ โกสลราชานํ เอตทโวจ—‘คพฺภินีมฺหิ, เทวฯ ตสฺสา เม เอวรูโป โทหโฬ อุปฺปนฺโน—อิจฺฉามิ สูริยสฺส อุคฺคมนกาเล จตุรงฺคินึ เสนํ สนฺนทฺธํ วมฺมิกํ สุภูเม ฐิตํ ปสฺสิตุํ, ขคฺคานญฺจ โธวนํ ปาตุนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๔ฯ๔": "‘กุโต, เทวิ, อมฺหากํ ทุคฺคตานํ จตุรงฺคินี เสนา สนฺนทฺธา วมฺมิกา สุภูเม ฐิตา, ขคฺคานญฺจ โธวนํ ปาตุนฺ’ติ ",
  "ปฺลิ-ตฺวฺ-กฺทฺ๑๐:๒ฯ๔ฯ๕": "‘สจาหํ, เทว, น ลภิสฺสามิ, มริสฺสามี’ติฯ ",
  "ปฺลิ-ตฺวฺ-กฺทฺ๑๐:๒ฯ๕ฯ๑": "เตน โข ปน สมเยน, พฺรหฺมทตฺตสฺส กาสิรญฺโญ ปุโรหิโต พฺราหฺมโณ ทีฆีติสฺส โกสลรญฺโญ สหาโย โหติฯ ",
  "ปฺลิ-ตฺวฺ-กฺทฺ๑๐:๒ฯ๕ฯ๒": "อถ โข, ภิกฺขเว, ทีฆีติ โกสลราชา เยน พฺรหฺมทตฺตสฺส กาสิรญฺโญ ปุโรหิโต พฺราหฺมโณ เตนุปสงฺกมิ, อุปสงฺกมิตฺวา พฺรหฺมทตฺตสฺส กาสิรญฺโญ ปุโรหิตํ พฺราหฺมณํ เอตทโวจ—‘สขี เต, สมฺม, คพฺภินีฯ ",
  "ปฺลิ-ตฺวฺ-กฺทฺ๑๐:๒ฯ๕ฯ๓": "ตสฺสา เอวรูโป โทหโฬ อุปฺปนฺโน—อิจฺฉติ สูริยสฺส อุคฺคมนกาเล จตุรงฺคินึ เสนํ สนฺนทฺธํ วมฺมิกํ สุภูเม ฐิตํ ปสฺสิตุํ, ขคฺคานญฺจ โธวนํ ปาตุนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๕ฯ๔": "‘เตน หิ, เทว, มยมฺปิ เทวึ ปสฺสามา’ติฯ ",
  "ปฺลิ-ตฺวฺ-กฺทฺ๑๐:๒ฯ๕ฯ๕": "อถ โข, ภิกฺขเว, ทีฆีติสฺส โกสลรญฺโญ มเหสี เยน พฺรหฺมทตฺตสฺส กาสิรญฺโญ ปุโรหิโต พฺราหฺมโณ เตนุปสงฺกมิฯ ",
  "ปฺลิ-ตฺวฺ-กฺทฺ๑๐:๒ฯ๕ฯ๖": "อทฺทสา โข, ภิกฺขเว, พฺรหฺมทตฺตสฺส กาสิรญฺโญ ปุโรหิโต พฺราหฺมโณ ทีฆีติสฺส โกสลรญฺโญ มเหสึ ทูรโตว อาคจฺฉนฺตึ, ทิสฺวาน อุฏฺฐายาสนา เอกํสํ อุตฺตราสงฺคํ กริตฺวา เยน ทีฆีติสฺส โกสลรญฺโญ มเหสี เตนญฺชลึ ปณาเมตฺวา ติกฺขตฺตุํ อุทานํ อุทาเนสิ—",
  "ปฺลิ-ตฺวฺ-กฺทฺ๑๐:๒ฯ๕ฯ๗": "‘โกสลราชา วต โภ กุจฺฉิคโต, โกสลราชา วต โภ กุจฺฉิคโตติฯ ",
  "ปฺลิ-ตฺวฺ-กฺทฺ๑๐:๒ฯ๕ฯ๘": "อตฺตมนา, เทวิ, โหหิฯ ",
  "ปฺลิ-ตฺวฺ-กฺทฺ๑๐:๒ฯ๕ฯ๙": "ลจฺฉสิ สูริยสฺส อุคฺคมนกาเล จตุรงฺคินึ เสนํ สนฺนทฺธํ วมฺมิกํ สุภูเม ฐิตํ ปสฺสิตุํ, ขคฺคานญฺจ โธวนํ ปาตุนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๖ฯ๑": "อถ โข, ภิกฺขเว, พฺรหฺมทตฺตสฺส กาสิรญฺโญ ปุโรหิโต พฺราหฺมโณ เยน พฺรหฺมทตฺโต กาสิราชา เตนุปสงฺกมิ, อุปสงฺกมิตฺวา พฺรหฺมทตฺตํ กาสิราชานํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๖ฯ๒": "‘ตถา, เทว, นิมิตฺตานิ ทิสฺสนฺติ, เสฺว สูริยุคฺคมนกาเล จตุรงฺคินี เสนา สนฺนทฺธา วมฺมิกา สุภูเม ติฏฺฐตุ, ขคฺคา จ โธวิยนฺตู’ติฯ ",
  "ปฺลิ-ตฺวฺ-กฺทฺ๑๐:๒ฯ๖ฯ๓": "อถ โข, ภิกฺขเว, พฺรหฺมทตฺโต กาสิราชา มนุเสฺส อาณาเปสิ—‘ยถา, ภเณ, ปุโรหิโต พฺราหฺมโณ อาห ตถา กโรถา’ติฯ ",
  "ปฺลิ-ตฺวฺ-กฺทฺ๑๐:๒ฯ๖ฯ๔": "อลภิ โข, ภิกฺขเว, ทีฆีติสฺส โกสลรญฺโญ มเหสี สูริยสฺส อุคฺคมนกาเล จตุรงฺคินึ เสนํ สนฺนทฺธํ วมฺมิกํ สุภูเม ฐิตํ ปสฺสิตุํ, ขคฺคานญฺจ โธวนํ ปาตุํฯ ",
  "ปฺลิ-ตฺวฺ-กฺทฺ๑๐:๒ฯ๖ฯ๕": "อถ โข, ภิกฺขเว, ทีฆีติสฺส โกสลรญฺโญ มเหสี ตสฺส คพฺภสฺส ปริปากมนฺวาย ปุตฺตํ วิชายิฯ ",
  "ปฺลิ-ตฺวฺ-กฺทฺ๑๐:๒ฯ๖ฯ๖": "ตสฺส ทีฆาวูติ นามํ อกํสุฯ ",
  "ปฺลิ-ตฺวฺ-กฺทฺ๑๐:๒ฯ๖ฯ๗": "อถ โข, ภิกฺขเว, ทีฆาวุ กุมาโร นจิรเสฺสว วิญฺญุตํ ปาปุณิฯ ",
  "ปฺลิ-ตฺวฺ-กฺทฺ๑๐:๒ฯ๗ฯ๑": "อถ โข, ภิกฺขเว, ทีฆีติสฺส โกสลรญฺโญ เอตทโหสิ—‘อยํ โข พฺรหฺมทตฺโต กาสิราชา พหุโน อมฺหากํ อนตฺถสฺส การโก, อิมินา อมฺหากํ พลญฺจ วาหนญฺจ ชนปโท จ โกโส จ โกฏฺฐาคารญฺจ อจฺฉินฺนํ, สจายํ อเมฺห ชานิสฺสติ, สพฺเพว ตโย ฆาตาเปสฺสติ, ยนฺนูนาหํ ทีฆาวุํ กุมารํ พหินคเร วาเสยฺยนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๗ฯ๒": "อถ โข, ภิกฺขโว, ทีฆีติ โกสลราชา ทีฆาวุํ กุมารํ พหินคเร วาเสสิฯ ",
  "ปฺลิ-ตฺวฺ-กฺทฺ๑๐:๒ฯ๗ฯ๓": "อถ โข, ภิกฺขเว, ทีฆาวุ กุมาโร พหินคเร ปฏิวสนฺโต นจิรเสฺสว สพฺพสิปฺปานิ สิกฺขิฯ ",
  "ปฺลิ-ตฺวฺ-กฺทฺ๑๐:๒ฯ๘ฯ๑": "เตน โข ปน สมเยน ทีฆีติสฺส โกสลรญฺโญ กปฺปโก พฺรหฺมทตฺเต กาสิรญฺเญ ปฏิวสติฯ ",
  "ปฺลิ-ตฺวฺ-กฺทฺ๑๐:๒ฯ๘ฯ๒": "อทฺทสา โข, ภิกฺขเว, ทีฆีติสฺส โกสลรญฺโญ กปฺปโก ทีฆีตึ โกสลราชานํ สปชาปติกํ พาราณสิยํ อญฺญตรสฺมึ ปจฺจนฺติเม โอกาเส กุมฺภการนิเวสเน อญฺญาตกเวเสน ปริพฺพาชกจฺฉนฺเนน ปฏิวสนฺตํ, ทิสฺวาน เยน พฺรหฺมทตฺโต กาสิราชา เตนุปสงฺกมิ, อุปสงฺกมิตฺวา พฺรหฺมทตฺตํ กาสิราชานํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๘ฯ๓": "‘ทีฆีติ, เทว, โกสลราชา สปชาปติโก พาราณสิยํ อญฺญตรสฺมึ ปจฺจนฺติเม โอกาเส กุมฺภการนิเวสเน อญฺญาตกเวเสน ปริพฺพาชกจฺฉนฺเนน ปฏิวสตี’ติฯ ",
  "ปฺลิ-ตฺวฺ-กฺทฺ๑๐:๒ฯ๙ฯ๑": "อถ โข, ภิกฺขเว, พฺรหฺมทตฺโต กาสิราชา มนุเสฺส อาณาเปสิ—‘เตน หิ, ภเณ, ทีฆีตึ โกสลราชานํ สปชาปติกํ อาเนถา’ติฯ ",
  "ปฺลิ-ตฺวฺ-กฺทฺ๑๐:๒ฯ๙ฯ๒": "‘เอวํ, เทวา’ติ โข, ภิกฺขเว, เต มนุสฺสา พฺรหฺมทตฺตสฺส กาสิรญฺโญ ปฏิสฺสุตฺวา ทีฆีตึ โกสลราชานํ สปชาปติกํ อาเนสุํฯ ",
  "ปฺลิ-ตฺวฺ-กฺทฺ๑๐:๒ฯ๙ฯ๓": "อถ โข, ภิกฺขเว, พฺรหฺมทตฺโต กาสิราชา มนุเสฺส อาณาเปสิ—",
  "ปฺลิ-ตฺวฺ-กฺทฺ๑๐:๒ฯ๙ฯ๔": "‘เตน หิ, ภเณ, ทีฆีตึ โกสลราชานํ สปชาปติกํ ทฬฺหาย รชฺชุยา ปจฺฉาพาหํ คาฬฺหพนฺธนํ พนฺธิตฺวา ขุรมุณฺฑํ กริตฺวา ขรสฺสเรน ปณเวน รถิกาย รถิกํ สิงฺฆาฏเกน สิงฺฆาฏกํ ปริเนตฺวา ทกฺขิเณน ทฺวาเรน นิกฺขาเมตฺวา ทกฺขิณโต นครสฺส จตุธา ฉินฺทิตฺวา จตุทฺทิสา พิลานิ นิกฺขิปถา’ติฯ ",
  "ปฺลิ-ตฺวฺ-กฺทฺ๑๐:๒ฯ๙ฯ๕": "‘เอวํ, เทวา’ติ โข, ภิกฺขเว, เต มนุสฺสา พฺรหฺมทตฺตสฺส กาสิรญฺโญ ปฏิสฺสุตฺวา ทีฆีตึ โกสลราชานํ สปชาปติกํ ทฬฺหาย รชฺชุยา ปจฺฉาพาหํ คาฬฺหพนฺธนํ พนฺธิตฺวา ขุรมุณฺฑํ กริตฺวา ขรสฺสเรน ปณเวน รถิกาย รถิกํ สิงฺฆาฏเกน สิงฺฆาฏกํ ปริเนนฺติฯ ",
  "ปฺลิ-ตฺวฺ-กฺทฺ๑๐:๒ฯ๑๐ฯ๑": "อถ โข, ภิกฺขเว, ทีฆาวุสฺส กุมารสฺส เอตทโหสิ—‘จิรํทิฏฺฐา โข เม มาตาปิตโรฯ ยนฺนูนาหํ มาตาปิตโร ปเสฺสยฺยนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๑๐ฯ๒": "อถ โข, ภิกฺขเว, ทีฆาวุ กุมาโร พาราณสึ ปวิสิตฺวา อทฺทส มาตาปิตโร ทฬฺหาย รชฺชุยา ปจฺฉาพาหํ คาฬฺหพนฺธนํ พนฺธิตฺวา ขุรมุณฺฑํ กริตฺวา ขรสฺสเรน ปณเวน รถิกาย รถิกํ สิงฺฆาฏเกน สิงฺฆาฏกํ ปริเนนฺเต, ทิสฺวาน เยน มาตาปิตโร เตนุปสงฺกมิฯ ",
  "ปฺลิ-ตฺวฺ-กฺทฺ๑๐:๒ฯ๑๐ฯ๓": "อทฺทสา โข, ภิกฺขเว, ทีฆีติ โกสลราชา ทีฆาวุํ กุมารํ ทูรโตว อาคจฺฉนฺตํ; ทิสฺวาน ทีฆาวุํ กุมารํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๐ฯ๔": "‘มา โข ตฺวํ, ตาต ทีฆาวุ, ทีฆํ ปสฺส, มา รสฺสํฯ ",
  "ปฺลิ-ตฺวฺ-กฺทฺ๑๐:๒ฯ๑๐ฯ๕": "น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๐ฯ๖": "อเวเรน หิ, ตาต ทีฆาวุ, เวรา สมฺมนฺตี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑": "เอวํ วุตฺเต, ภิกฺขเว, เต มนุสฺสา ทีฆีตึ โกสลราชานํ เอตทโวจุํ—‘อุมฺมตฺตโก อยํ ทีฆีติ โกสลราชา วิปฺปลปติฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๒": "โก อิมสฺส ทีฆาวุ? ",
  "ปฺลิ-ตฺวฺ-กฺทฺ๑๐:๒ฯ๑๑ฯ๓": "กํ อยํ เอวมาห—มา โข ตฺวํ, ตาต ทีฆาวุ, ทีฆํ ปสฺส, มา รสฺสํฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๔": "น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๑ฯ๕": "อเวเรน หิ, ตาต ทีฆาวุ, เวรา สมฺมนฺตี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๖": "‘นาหํ, ภเณ, อุมฺมตฺตโก วิปฺปลปามิ, อปิ จ โย วิญฺญู โส วิภาเวสฺสตี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๗": "ทุติยมฺปิ โข, ภิกฺขเว …เป… ",
  "ปฺลิ-ตฺวฺ-กฺทฺ๑๐:๒ฯ๑๑ฯ๘": "ตติยมฺปิ โข, ภิกฺขเว, ทีฆีติ โกสลราชา ทีฆาวุํ กุมารํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๑ฯ๙": "‘มา โข ตฺวํ, ตาต ทีฆาวุ, ทีฆํ ปสฺส, มา รสฺสํฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๐": "น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๑": "อเวเรน หิ, ตาต ทีฆาวุ, เวรา สมฺมนฺตี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๒": "ตติยมฺปิ โข, ภิกฺขเว, เต มนุสฺสา ทีฆีตึ โกสลราชานํ เอตทโวจุํ—",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๓": "‘อุมฺมตฺตโก อยํ ทีฆีติ โกสลราชา วิปฺปลปติฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๔": "โก อิมสฺส ทีฆาวุ? ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๕": "กํ อยํ เอวมาห—",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๖": "“มา โข ตฺวํ, ตาต ทีฆาวุ, ทีฆํ ปสฺส, มา รสฺสํฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๗": "น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๘": "อเวเรน หิ, ตาต ทีฆาวุ, เวรา สมฺมนฺตี”’ติฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๑๙": "‘นาหํ, ภเณ, อุมฺมตฺตโก วิปฺปลปามิ, อปิ จ โย วิญฺญู โส วิภาเวสฺสตี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๑ฯ๒๐": "อถ โข, ภิกฺขเว, เต มนุสฺสา ทีฆีตึ โกสลราชานํ สปชาปติกํ รถิกาย รถิกํ สิงฺฆาฏเกน สิงฺฆาฏกํ ปริเนตฺวา ทกฺขิเณน ทฺวาเรน นิกฺขาเมตฺวา ทกฺขิณโต นครสฺส จตุธา ฉินฺทิตฺวา จตุทฺทิสา พิลานิ นิกฺขิปิตฺวา คุมฺพํ ฐเปตฺวา ปกฺกมึสุฯ ",
  "ปฺลิ-ตฺวฺ-กฺทฺ๑๐:๒ฯ๑๒ฯ๑": "อถ โข, ภิกฺขเว, ทีฆาวุ กุมาโร พาราณสึ ปวิสิตฺวา สุรํ นีหริตฺวา คุมฺพิเย ปาเยสิฯ ",
  "ปฺลิ-ตฺวฺ-กฺทฺ๑๐:๒ฯ๑๒ฯ๒": "ยทา เต มตฺตา อเหสุํ ปติตา, อถ กฏฺฐานิ สงฺกฑฺฒิตฺวา จิตกํ กริตฺวา มาตาปิตูนํ สรีรํ จิตกํ อาโรเปตฺวา อคฺคึ ทตฺวา ปญฺชลิโก ติกฺขตฺตุํ จิตกํ ปทกฺขิณํ อกาสิฯ ",
  "ปฺลิ-ตฺวฺ-กฺทฺ๑๐:๒ฯ๑๒ฯ๓": "เตน โข ปน สมเยน พฺรหฺมทตฺโต กาสิราชา อุปริปาสาทวรคโต โหติฯ ",
  "ปฺลิ-ตฺวฺ-กฺทฺ๑๐:๒ฯ๑๒ฯ๔": "อทฺทสา โข, ภิกฺขเว, พฺรหฺมทตฺโต กาสิราชา ทีฆาวุํ กุมารํ ปญฺชลิกํ ติกฺขตฺตุํ จิตกํ ปทกฺขิณํ กโรนฺตํ, ทิสฺวานสฺส เอตทโหสิ—",
  "ปฺลิ-ตฺวฺ-กฺทฺ๑๐:๒ฯ๑๒ฯ๕": "‘นิสฺสํสยํ โข โส มนุโสฺส ทีฆีติสฺส โกสลรญฺโญ ญาติ วา สาโลหิโต วา, อโห เม อนตฺถโต, น หิ นาม เม โกจิ อาโรเจสฺสตี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๓ฯ๑": "อถ โข, ภิกฺขเว, ทีฆาวุ กุมาโร อรญฺญํ คนฺตฺวา ยาวทตฺถํ กนฺทิตฺวา โรทิตฺวา ขปฺปํ ปุญฺฉิตฺวา พาราณสึ ปวิสิตฺวา อนฺเตปุรสฺส สามนฺตา หตฺถิสาลํ คนฺตฺวา หตฺถาจริยํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๓ฯ๒": "‘อิจฺฉามหํ, อาจริย, สิปฺปํ สิกฺขิตุนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๑๓ฯ๓": "‘เตน หิ, ภเณ มาณวก, สิกฺขสฺสู’ติฯ ",
  "ปฺลิ-ตฺวฺ-กฺทฺ๑๐:๒ฯ๑๓ฯ๔": "อถ โข, ภิกฺขเว, ทีฆาวุ กุมาโร รตฺติยา ปจฺจูสสมยํ ปจฺจุฏฺฐาย หตฺถิสาลายํ มญฺชุนา สเรน คายิ, วีณญฺจ วาเทสิฯ ",
  "ปฺลิ-ตฺวฺ-กฺทฺ๑๐:๒ฯ๑๓ฯ๕": "อโสฺสสิ โข, ภิกฺขเว, พฺรหฺมทตฺโต กาสิราชา รตฺติยา ปจฺจูสสมยํ ปจฺจุฏฺฐาย หตฺถิสาลายํ มญฺชุนา สเรน คีตํ วีณญฺจ วาทิตํ, สุตฺวาน มนุเสฺส ปุจฺฉิ—",
  "ปฺลิ-ตฺวฺ-กฺทฺ๑๐:๒ฯ๑๔ฯ๑": "‘โก, ภเณ, รตฺติยา ปจฺจูสสมยํ ปจฺจุฏฺฐาย หตฺถิสาลายํ มญฺชุนา สเรน คายิ, วีณญฺจ วาเทสี’ติ? ",
  "ปฺลิ-ตฺวฺ-กฺทฺ๑๐:๒ฯ๑๔ฯ๒": "‘อมุกสฺส, เทว, หตฺถาจริยสฺส อนฺเตวาสี มาณวโก รตฺติยา ปจฺจูสสมยํ ปจฺจุฏฺฐาย หตฺถิสาลายํ มญฺชุนา สเรน คายิ, วีณญฺจ วาเทสี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๓": "‘เตน หิ, ภเณ, ตํ มาณวกํ อาเนถา’ติฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๔": "‘เอวํ, เทวา’ติ โข, ภิกฺขเว, เต มนุสฺสา พฺรหฺมทตฺตสฺส กาสิรญฺโญ ปฏิสฺสุตฺวา ทีฆาวุํ กุมารํ อาเนสุํฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๕": "‘ตฺวํ, ภเณ มาณวก, รตฺติยา ปจฺจูสสมยํ ปจฺจุฏฺฐาย หตฺถิสาลายํ มญฺชุนา สเรน คายิ, วีณญฺจ วาเทสี’ติ? ",
  "ปฺลิ-ตฺวฺ-กฺทฺ๑๐:๒ฯ๑๔ฯ๖": "‘เอวํ, เทวา’ติฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๗": "‘เตน หิ ตฺวํ, ภเณ มาณวก, คายสฺสุ, วีณญฺจ วาเทหี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๘": "‘เอวํ, เทวา’ติ โข, ภิกฺขเว, ทีฆาวุ กุมาโร พฺรหฺมทตฺตสฺส กาสิรญฺโญ ปฏิสฺสุตฺวา อาราธาเปกฺโข มญฺชุนา สเรน คายิ, วีณญฺจ วาเทสิฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๙": "‘ตฺวํ, ภเณ มาณวก, มํ อุปฏฺฐหา’ติฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๑๐": "‘เอวํ, เทวา’ติ โข, ภิกฺขเว, ทีฆาวุ กุมาโร พฺรหฺมทตฺตสฺส กาสิรญฺโญ ปจฺจโสฺสสิฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๑๑": "อถ โข, ภิกฺขเว, ทีฆาวุ กุมาโร พฺรหฺมทตฺตสฺส กาสิรญฺโญ ปุพฺพุฏฺฐายี อโหสิ ปจฺฉานิปาตี กิงฺการปฏิสฺสาวี มนาปจารี ปิยวาทีฯ ",
  "ปฺลิ-ตฺวฺ-กฺทฺ๑๐:๒ฯ๑๔ฯ๑๒": "อถ โข, ภิกฺขเว, พฺรหฺมทตฺโต กาสิราชา ทีฆาวุํ กุมารํ นจิรเสฺสว อพฺภนฺตริเม วิสฺสาสิกฏฺฐาเน ฐเปสิฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๑": "อถ โข, ภิกฺขเว, พฺรหฺมทตฺโต กาสิราชา ทีฆาวุํ กุมารํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๕ฯ๒": "‘เตน หิ, ภเณ มาณวก, รถํ โยเชหิ, มิควํ คมิสฺสามา’ติฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๓": "‘เอวํ, เทวา’ติ โข, ภิกฺขเว, ทีฆาวุ กุมาโร พฺรหฺมทตฺตสฺส กาสิรญฺโญ ปฏิสฺสุตฺวา รถํ โยเชตฺวา พฺรหฺมทตฺตํ กาสิราชานํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๕ฯ๔": "‘ยุตฺโต โข เต, เทว, รโถ, ยสฺสทานิ กาลํ มญฺญสี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๕": "อถ โข, ภิกฺขเว, พฺรหฺมทตฺโต กาสิราชา รถํ อภิรุหิฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๖": "ทีฆาวุ กุมาโร รถํ เปเสสิฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๗": "ตถา ตถา รถํ เปเสสิ ยถา ยถา อญฺเญเนว เสนา อคมาสิ อญฺเญเนว รโถฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๘": "อถ โข, ภิกฺขเว, พฺรหฺมทตฺโต กาสิราชา ทูรํ คนฺตฺวา ทีฆาวุํ กุมารํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๕ฯ๙": "‘เตน หิ, ภเณ มาณวก, รถํ มุญฺจสฺสุ, กิลนฺโตมฺหิ, นิปชฺชิสฺสามี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๑๐": "‘เอวํ, เทวา’ติ โข, ภิกฺขเว, ทีฆาวุ กุมาโร พฺรหฺมทตฺตสฺส กาสิรญฺโญ ปฏิสฺสุตฺวา รถํ มุญฺจิตฺวา ปถวิยํ ปลฺลงฺเกน นิสีทิฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๑๑": "อถ โข, ภิกฺขเว, พฺรหฺมทตฺโต กาสิราชา ทีฆาวุสฺส กุมารสฺส อุจฺฉงฺเค สีสํ กตฺวา เสยฺยํ กปฺเปสิฯ ",
  "ปฺลิ-ตฺวฺ-กฺทฺ๑๐:๒ฯ๑๕ฯ๑๒": "ตสฺส กิลนฺตสฺส มุหุตฺตเกเนว นิทฺทา โอกฺกมิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๑": "อถ โข, ภิกฺขเว, ทีฆาวุสฺส กุมารสฺส เอตทโหสิ—",
  "ปฺลิ-ตฺวฺ-กฺทฺ๑๐:๒ฯ๑๖ฯ๒": "‘อยํ โข พฺรหฺมทตฺโต กาสิราชา พหุโน อมฺหากํ อนตฺถสฺส การโกฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๓": "อิมินา อมฺหากํ พลญฺจ วาหนญฺจ ชนปโท จ โกโส จ โกฏฺฐาคารญฺจ อจฺฉินฺนํฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๔": "อิมินา จ เม มาตาปิตโร หตาฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๕": "อยํ ขฺวสฺส กาโล โยหํ เวรํ อปฺเปยฺยนฺ’ติ โกสิยา ขคฺคํ นิพฺพาหิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๖": "อถ โข, ภิกฺขเว, ทีฆาวุสฺส กุมารสฺส เอตทโหสิ—",
  "ปฺลิ-ตฺวฺ-กฺทฺ๑๐:๒ฯ๑๖ฯ๗": "‘ปิตา โข มํ มรณกาเล อวจ “มา โข ตฺวํ, ตาต ทีฆาวุ, ทีฆํ ปสฺส, มา รสฺสํฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๘": "น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๖ฯ๙": "อเวเรน หิ, ตาต ทีฆาวุ, เวรา สมฺมนฺตี”ติฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๐": "น โข เมตํ ปติรูปํ, ยฺวาหํ ปิตุวจนํ อติกฺกเมยฺยนฺ’ติ โกสิยา ขคฺคํ ปเวเสสิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๑": "ทุติยมฺปิ โข, ภิกฺขเว, ทีฆาวุสฺส กุมารสฺส เอตทโหสิ—",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๒": "‘อยํ โข พฺรหฺมทตฺโต กาสิราชา พหุโน อมฺหากํ อนตฺถสฺส การโก, อิมินา อมฺหากํ พลญฺจ วาหนญฺจ ชนปโท จ โกโส จ โกฏฺฐาคารญฺจ อจฺฉินฺนํ, อิมินา จ เม มาตาปิตโร หตา, อยํ ขฺวสฺส กาโล โยหํ เวรํ อปฺเปยฺยนฺ’ติ โกสิยา ขคฺคํ นิพฺพาหิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๓": "ทุติยมฺปิ โข, ภิกฺขเว, ทีฆาวุสฺส กุมารสฺส เอตทโหสิ—",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๔": "‘ปิตา โข มํ มรณกาเล อวจ “มา โข ตฺวํ, ตาต ทีฆาวุ, ทีฆํ ปสฺส, มา รสฺสํ, น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๕": "อเวเรน หิ, ตาต ทีฆาวุ, เวรา สมฺมนฺตี”ติฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๖": "น โข เมตํ ปติรูปํ, ยฺวาหํ ปิตุวจนํ อติกฺกเมยฺยนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๗": "ปุนเทว โกสิยา ขคฺคํ ปเวเสสิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๘": "ตติยมฺปิ โข, ภิกฺขเว, ทีฆาวุสฺส กุมารสฺส เอตทโหสิ—",
  "ปฺลิ-ตฺวฺ-กฺทฺ๑๐:๒ฯ๑๖ฯ๑๙": "‘อยํ โข พฺรหฺมทตฺโต กาสิราชา พหุโน อมฺหากํ อนตฺถสฺส การโกฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๐": "อิมินา อมฺหากํ พลญฺจ วาหนญฺจ ชนปโท จ โกโส จ โกฏฺฐาคารญฺจ อจฺฉินฺนํฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๑": "อิมินา จ เม มาตาปิตโร หตาฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๒": "อยํ ขฺวสฺส กาโล โยหํ เวรํ อปฺเปยฺยนฺ’ติ โกสิยา ขคฺคํ นิพฺพาหิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๓": "ตติยมฺปิ โข, ภิกฺขเว, ทีฆาวุสฺส กุมารสฺส เอตทโหสิ—",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๔": "‘ปิตา โข มํ มรณกาเล อวจ “มา โข ตฺวํ, ตาต ทีฆาวุ, ทีฆํ ปสฺส, มา รสฺสํฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๕": "น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๖": "อเวเรน หิ, ตาต ทีฆาวุ, เวรา สมฺมนฺตี”ติฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๗": "น โข เมตํ ปติรูปํ, ยฺวาหํ ปิตุวจนํ อติกฺกเมยฺยนฺ’ติ ปุนเทว โกสิยา ขคฺคํ ปเวเสสิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๘": "อถ โข, ภิกฺขเว, พฺรหฺมทตฺโต กาสิราชา ภีโต อุพฺพิคฺโค อุสฺสงฺกี อุตฺรโสฺต สหสา วุฏฺฐาสิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๒๙": "อถ โข, ภิกฺขเว, ทีฆาวุ กุมาโร พฺรหฺมทตฺตํ กาสิราชานํ เอตทโวจ—‘กิสฺส ตฺวํ, เทว, ภีโต อุพฺพิคฺโค อุสฺสงฺกี อุตฺรโสฺต สหสา วุฏฺฐาสี’ติ? ",
  "ปฺลิ-ตฺวฺ-กฺทฺ๑๐:๒ฯ๑๖ฯ๓๐": "‘อิธ มํ, ภเณ มาณวก, ทีฆีติสฺส โกสลรญฺโญ ปุตฺโต ทีฆาวุ กุมาโร สุปินนฺเตน ขคฺเคน ปริปาเตสิฯ ",
  "ปฺลิ-ตฺวฺ-กฺทฺ๑๐:๒ฯ๑๖ฯ๓๑": "เตนาหํ ภีโต อุพฺพิคฺโค อุสฺสงฺกี อุตฺรโสฺต สหสา วุฏฺฐาสินฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑": "อถ โข, ภิกฺขเว, ทีฆาวุ กุมาโร วาเมน หตฺเถน พฺรหฺมทตฺตสฺส กาสิรญฺโญ สีสํ ปรามสิตฺวา ทกฺขิเณน หตฺเถน ขคฺคํ นิพฺพาเหตฺวา พฺรหฺมทตฺตํ กาสิราชานํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๗ฯ๒": "‘อหํ โข โส, เทว, ทีฆีติสฺส โกสลรญฺโญ ปุตฺโต ทีฆาวุ กุมาโรฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๓": "พหุโน ตฺวํ อมฺหากํ อนตฺถสฺส การโกฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๔": "ตยา อมฺหากํ พลญฺจ วาหนญฺจ ชนปโท จ โกโส จ โกฏฺฐาคารญฺจ อจฺฉินฺนํฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๕": "ตยา จ เม มาตาปิตโร หตาฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๖": "อยํ ขฺวสฺส กาโล ยฺวาหํ เวรํ อปฺเปยฺยนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๗": "อถ โข, ภิกฺขเว, พฺรหฺมทตฺโต กาสิราชา ทีฆาวุสฺส กุมารสฺส ปาเทสุ สิรสา นิปติตฺวา ทีฆาวุํ กุมารํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๗ฯ๘": "‘ชีวิตํ เม, ตาต ทีฆาวุ, เทหิฯ ชีวิตํ เม, ตาต ทีฆาวุ, เทหี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๙": "‘กฺยาหํ อุสฺสหามิ เทวสฺส ชีวิตํ ทาตุํ? ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๐": "เทโว โข เม ชีวิตํ ทเทยฺยา’ติฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๑": "‘เตน หิ, ตาต ทีฆาวุ, ตฺวญฺเจว เม ชีวิตํ เทหิ, อหญฺจ เต ชีวิตํ ทมฺมี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๒": "อถ โข, ภิกฺขเว, พฺรหฺมทตฺโต จ กาสิราชา ทีฆาวุ จ กุมาโร อญฺญมญฺญสฺส ชีวิตํ อทํสุ, ปาณิญฺจ อคฺคเหสุํ, สปถญฺจ อกํสุ อทฺทูภายฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๓": "อถ โข, ภิกฺขเว, พฺรหฺมทตฺโต กาสิราชา ทีฆาวุํ กุมารํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๔": "‘เตน หิ, ตาต ทีฆาวุ, รถํ โยเชหิ, คมิสฺสามา’ติฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๕": "‘เอวํ, เทวา’ติ โข, ภิกฺขเว, ทีฆาวุ กุมาโร พฺรหฺมทตฺตสฺส กาสิรญฺโญ ปฏิสฺสุตฺวา รถํ โยเชตฺวา พฺรหฺมทตฺตํ กาสิราชานํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๖": "‘ยุตฺโต โข เต, เทว, รโถ, ยสฺสทานิ กาลํ มญฺญสี’ติฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๗": "อถ โข, ภิกฺขเว, พฺรหฺมทตฺโต กาสิราชา รถํ อภิรุหิฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๘": "ทีฆาวุ กุมาโร รถํ เปเสสิฯ ",
  "ปฺลิ-ตฺวฺ-กฺทฺ๑๐:๒ฯ๑๗ฯ๑๙": "ตถา ตถา รถํ เปเสสิ ยถา ยถา นจิรเสฺสว เสนาย สมาคญฺฉิฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๑": "อถ โข, ภิกฺขเว, พฺรหฺมทตฺโต กาสิราชา พาราณสึ ปวิสิตฺวา อมจฺเจ ปาริสชฺเช สนฺนิปาตาเปตฺวา เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๘ฯ๒": "‘สเจ, ภเณ, ทีฆีติสฺส โกสลรญฺโญ ปุตฺตํ ทีฆาวุํ กุมารํ ปเสฺสยฺยาถ, กินฺติ นํ กเรยฺยาถา’ติ? ",
  "ปฺลิ-ตฺวฺ-กฺทฺ๑๐:๒ฯ๑๘ฯ๓": "เอกจฺเจ เอวมาหํสุ—",
  "ปฺลิ-ตฺวฺ-กฺทฺ๑๐:๒ฯ๑๘ฯ๔": "‘มยํ, เทว, หตฺเถ ฉินฺเทยฺยามฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๕": "มยํ, เทว, ปาเท ฉินฺเทยฺยามฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๖": "มยํ, เทว, หตฺถปาเท ฉินฺเทยฺยามฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๗": "มยํ, เทว, กณฺเณ ฉินฺเทยฺยามฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๘": "มยํ, เทว, นาสํ ฉินฺเทยฺยามฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๙": "มยํ, เทว, กณฺณนาสํ ฉินฺเทยฺยามฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๑๐": "มยํ, เทว, สีสํ ฉินฺเทยฺยามา’ติฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๑๑": "‘อยํ โข, ภเณ, ทีฆีติสฺส โกสลรญฺโญ ปุตฺโต ทีฆาวุ กุมาโรฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๑๒": "นายํ ลพฺภา กิญฺจิ กาตุํฯ ",
  "ปฺลิ-ตฺวฺ-กฺทฺ๑๐:๒ฯ๑๘ฯ๑๓": "อิมินา จ เม ชีวิตํ ทินฺนํ, มยา จ อิมสฺส ชีวิตํ ทินฺนนฺ’ติฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๑": "อถ โข, ภิกฺขเว, พฺรหฺมทตฺโต กาสิราชา ทีฆาวุํ กุมารํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๑๙ฯ๒": "‘ยํ โข เต, ตาต ทีฆาวุ, ปิตา มรณกาเล อวจ “มา โข ตฺวํ, ตาต ทีฆาวุ, ทีฆํ ปสฺส, มา รสฺสํฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๓": "น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๙ฯ๔": "อเวเรน หิ, ตาต ทีฆาวุ, เวรา สมฺมนฺตี”ติ, กึ เต ปิตา สนฺธาย อวจา’ติ? ",
  "ปฺลิ-ตฺวฺ-กฺทฺ๑๐:๒ฯ๑๙ฯ๕": "‘ยํ โข เม, เทว, ปิตา มรณกาเล อวจ “มา ทีฆนฺ”ติ มา จิรํ เวรํ อกาสีติฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๖": "อิมํ โข เม, เทว, ปิตา มรณกาเล อวจ “มา ทีฆนฺ”ติฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๗": "ยํ โข เม, เทว, ปิตา มรณกาเล อวจ “มา รสฺสนฺ”ติ มา ขิปฺปํ มิตฺเตหิ ภิชฺชิตฺถาติฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๘": "อิมํ โข เม, เทว, ปิตา มรณกาเล อวจ “มา รสฺสนฺ”ติฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๙": "ยํ โข เม, เทว, ปิตา มรณกาเล อวจ “น หิ, ตาต ทีฆาวุ, เวเรน เวรา สมฺมนฺติ, อเวเรน หิ, ตาต ทีฆาวุ, เวรา สมฺมนฺตี”ติ เทเวน เม มาตาปิตโร หตาติฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๑๐": "สจาหํ เทวํ ชีวิตา โวโรเปยฺยํ, เย เทวสฺส อตฺถกามา เต มํ ชีวิตา โวโรเปยฺยุํ, เย เม อตฺถกามา เต เต ชีวิตา โวโรเปยฺยุํ—",
  "ปฺลิ-ตฺวฺ-กฺทฺ๑๐:๒ฯ๑๙ฯ๑๑": "เอวํ ตํ เวรํ เวเรน น วูปสเมยฺยฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๑๒": "อิทานิ จ ปน เม เทเวน ชีวิตํ ทินฺนํ, มยา จ เทวสฺส ชีวิตํ ทินฺนํฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๑๓": "เอวํ ตํ เวรํ อเวเรน วูปสนฺตํฯ ",
  "ปฺลิ-ตฺวฺ-กฺทฺ๑๐:๒ฯ๑๙ฯ๑๔": "อิมํ โข เม, เทว, ปิตา มรณกาเล อวจ—",
  "ปฺลิ-ตฺวฺ-กฺทฺ๑๐:๒ฯ๑๙ฯ๑๕": "“น หิ, ตาต ทีฆาวุ, เวเรน เวรา สมฺมนฺติ; ",
  "ปฺลิ-ตฺวฺ-กฺทฺ๑๐:๒ฯ๑๙ฯ๑๖": "อเวเรน หิ, ตาต ทีฆาวุ, เวรา สมฺมนฺตี”’ติฯ ",
  "ปฺลิ-ตฺวฺ-กฺทฺ๑๐:๒ฯ๒๐ฯ๑": "อถ โข, ภิกฺขเว, พฺรหฺมทตฺโต กาสิราชา—",
  "ปฺลิ-ตฺวฺ-กฺทฺ๑๐:๒ฯ๒๐ฯ๒": "‘อจฺฉริยํ วต โภ, อพฺภุตํ วต โภฯ ",
  "ปฺลิ-ตฺวฺ-กฺทฺ๑๐:๒ฯ๒๐ฯ๓": "ยาว ปณฺฑิโต อยํ ทีฆาวุ กุมาโร, ยตฺร หิ นาม ปิตุโน สงฺขิตฺเตน ภาสิตสฺส วิตฺถาเรน อตฺถํ อาชานิสฺสตี’ติ เปตฺติกํ พลญฺจ วาหนญฺจ ชนปทญฺจ โกสญฺจ โกฏฺฐาคารญฺจ ปฏิปาเทสิ, ธีตรญฺจ อทาสิฯ ",
  "ปฺลิ-ตฺวฺ-กฺทฺ๑๐:๒ฯ๒๐ฯ๔": "เตสญฺหิ นาม, ภิกฺขเว, ราชูนํ อาทินฺนทณฺฑานํ อาทินฺนสตฺถานํ เอวรูปํ ขนฺติโสรจฺจํ ภวิสฺสติฯ ",
  "ปฺลิ-ตฺวฺ-กฺทฺ๑๐:๒ฯ๒๐ฯ๕": "อิธ โข ปน ตํ, ภิกฺขเว, โสเภถ ยํ ตุเมฺห เอวํ สฺวากฺขาเต ธมฺมวินเย ปพฺพชิตา สมานา ขมา จ ภเวยฺยาถ โสรตา จา”ติ? ",
  "ปฺลิ-ตฺวฺ-กฺทฺ๑๐:๒ฯ๒๐ฯ๖": "ตติยมฺปิ โข ภควา เต ภิกฺขู เอตทโวจ—",
  "ปฺลิ-ตฺวฺ-กฺทฺ๑๐:๒ฯ๒๐ฯ๗": "“อลํ, ภิกฺขเว, มา ภณฺฑนํ มา กลหํ มา วิคฺคหํ มา วิวาทนฺ”ติฯ ",
  "ปฺลิ-ตฺวฺ-กฺทฺ๑๐:๒ฯ๒๐ฯ๘": "ตติยมฺปิ โข โส อธมฺมวาที ภิกฺขุ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๒ฯ๒๐ฯ๙": "“อาคเมตุ, ภนฺเต, ภควา ธมฺมสฺสามี; ",
  "ปฺลิ-ตฺวฺ-กฺทฺ๑๐:๒ฯ๒๐ฯ๑๐": "อปฺโปสฺสุกฺโก, ภนฺเต, ภควา ทิฏฺฐธมฺมสุขวิหารมนุยุตฺโต วิหรตุฯ ",
  "ปฺลิ-ตฺวฺ-กฺทฺ๑๐:๒ฯ๒๐ฯ๑๑": "มยเมเตน ภณฺฑเนน กลเหน วิคฺคเหน วิวาเทน ปญฺญายิสฺสามา”ติฯ ",
  "ปฺลิ-ตฺวฺ-กฺทฺ๑๐:๒ฯ๒๐ฯ๑๒": "อถ โข ภควา—",
  "ปฺลิ-ตฺวฺ-กฺทฺ๑๐:๒ฯ๒๐ฯ๑๓": "“ปริยาทินฺนรูปา โข อิเม โมฆปุริสา, นยิเม สุกรา สญฺญาเปตุนฺ”ติ—",
  "ปฺลิ-ตฺวฺ-กฺทฺ๑๐:๒ฯ๒๐ฯ๑๔": "อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๑๐:๒ฯ๒๐ฯ๑๕": "ทีฆาวุภาณวาโร นิฏฺฐิโต ปฐโมฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๑": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย โกสมฺพึ ปิณฺฑาย ปาวิสิฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๒": "โกสมฺพิยํ ปิณฺฑาย จริตฺวา ปจฺฉาภตฺตํ ปิณฺฑปาตปฏิกฺกนฺโต เสนาสนํ สํสาเมตฺวา ปตฺตจีวรมาทาย สงฺฆมชฺเฌ ฐิตโกว อิมา คาถาโย อภาสิ—",
  "ปฺลิ-ตฺวฺ-กฺทฺ๑๐:๓ฯ๑ฯ๓": "“ปุถุสทฺโท สมชโน, ",
  "ปฺลิ-ตฺวฺ-กฺทฺ๑๐:๓ฯ๑ฯ๔": "น พาโล โกจิ มญฺญถ; ",
  "ปฺลิ-ตฺวฺ-กฺทฺ๑๐:๓ฯ๑ฯ๕": "สงฺฆสฺมึ ภิชฺชมานสฺมึ, ",
  "ปฺลิ-ตฺวฺ-กฺทฺ๑๐:๓ฯ๑ฯ๖": "นาญฺญํ ภิโยฺย อมญฺญรุํฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๗": "ปริมุฏฺฐา ปณฺฑิตาภาสา, ",
  "ปฺลิ-ตฺวฺ-กฺทฺ๑๐:๓ฯ๑ฯ๘": "วาจาโคจรภาณิโน; ",
  "ปฺลิ-ตฺวฺ-กฺทฺ๑๐:๓ฯ๑ฯ๙": "ยาวิจฺฉนฺติ มุขายามํ, ",
  "ปฺลิ-ตฺวฺ-กฺทฺ๑๐:๓ฯ๑ฯ๑๐": "เยน นีตา น ตํ วิทูฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๑๑": "อกฺโกจฺฉิ มํ อวธิ มํ, ",
  "ปฺลิ-ตฺวฺ-กฺทฺ๑๐:๓ฯ๑ฯ๑๒": "อชินิ มํ อหาสิ เม; ",
  "ปฺลิ-ตฺวฺ-กฺทฺ๑๐:๓ฯ๑ฯ๑๓": "เย จ ตํ อุปนยฺหนฺติ, ",
  "ปฺลิ-ตฺวฺ-กฺทฺ๑๐:๓ฯ๑ฯ๑๔": "เวรํ เตสํ น สมฺมติฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๑๕": "อกฺโกจฺฉิ มํ อวธิ มํ, ",
  "ปฺลิ-ตฺวฺ-กฺทฺ๑๐:๓ฯ๑ฯ๑๖": "อชินิ มํ อหาสิ เม; ",
  "ปฺลิ-ตฺวฺ-กฺทฺ๑๐:๓ฯ๑ฯ๑๗": "เย จ ตํ นุปนยฺหนฺติ, ",
  "ปฺลิ-ตฺวฺ-กฺทฺ๑๐:๓ฯ๑ฯ๑๘": "เวรํ เตสูปสมฺมติฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๑๙": "น หิ เวเรน เวรานิ, ",
  "ปฺลิ-ตฺวฺ-กฺทฺ๑๐:๓ฯ๑ฯ๒๐": "สมฺมนฺตีธ กุทาจนํ; ",
  "ปฺลิ-ตฺวฺ-กฺทฺ๑๐:๓ฯ๑ฯ๒๑": "อเวเรน จ สมฺมนฺติ, ",
  "ปฺลิ-ตฺวฺ-กฺทฺ๑๐:๓ฯ๑ฯ๒๒": "เอสธมฺโม สนนฺตโนฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๒๓": "ปเร จ น วิชานนฺติ, ",
  "ปฺลิ-ตฺวฺ-กฺทฺ๑๐:๓ฯ๑ฯ๒๔": "มยเมตฺถ ยมามเส; ",
  "ปฺลิ-ตฺวฺ-กฺทฺ๑๐:๓ฯ๑ฯ๒๕": "เย จ ตตฺถ วิชานนฺติ, ",
  "ปฺลิ-ตฺวฺ-กฺทฺ๑๐:๓ฯ๑ฯ๒๖": "ตโต สมฺมนฺติ เมธคาฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๒๗": "อฏฺฐิจฺฉินฺนา ปาณหรา, ",
  "ปฺลิ-ตฺวฺ-กฺทฺ๑๐:๓ฯ๑ฯ๒๘": "ควาสฺสธนหาริโน; ",
  "ปฺลิ-ตฺวฺ-กฺทฺ๑๐:๓ฯ๑ฯ๒๙": "รฏฺฐํ วิลุมฺปมานานํ, ",
  "ปฺลิ-ตฺวฺ-กฺทฺ๑๐:๓ฯ๑ฯ๓๐": "เตสมฺปิ โหติ สงฺคติฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๓๑": "กสฺมา ตุมฺหาก โน สิยาฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๓๒": "สเจ ลเภถ นิปกํ สหายํ, ",
  "ปฺลิ-ตฺวฺ-กฺทฺ๑๐:๓ฯ๑ฯ๓๓": "สทฺธิญฺจรํ สาธุวิหาริ ธีรํ; ",
  "ปฺลิ-ตฺวฺ-กฺทฺ๑๐:๓ฯ๑ฯ๓๔": "อภิภุยฺย สพฺพานิ ปริสฺสยานิ, ",
  "ปฺลิ-ตฺวฺ-กฺทฺ๑๐:๓ฯ๑ฯ๓๕": "จเรยฺย เตนตฺตมโน สตีมาฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๓๖": "โน เจ ลเภถ นิปกํ สหายํ, ",
  "ปฺลิ-ตฺวฺ-กฺทฺ๑๐:๓ฯ๑ฯ๓๗": "สทฺธิญฺจรํ สาธุวิหาริ ธีรํ; ",
  "ปฺลิ-ตฺวฺ-กฺทฺ๑๐:๓ฯ๑ฯ๓๘": "ราชาว รฏฺฐํ วิชิตํ ปหาย, ",
  "ปฺลิ-ตฺวฺ-กฺทฺ๑๐:๓ฯ๑ฯ๓๙": "เอโก จเร มาตงฺครญฺเญว นาโคฯ ",
  "ปฺลิ-ตฺวฺ-กฺทฺ๑๐:๓ฯ๑ฯ๔๐": "เอกสฺส จริตํ เสโยฺย, ",
  "ปฺลิ-ตฺวฺ-กฺทฺ๑๐:๓ฯ๑ฯ๔๑": "นตฺถิ พาเล สหายตา; ",
  "ปฺลิ-ตฺวฺ-กฺทฺ๑๐:๓ฯ๑ฯ๔๒": "เอโก จเร น จ ปาปานิ กยิรา, ",
  "ปฺลิ-ตฺวฺ-กฺทฺ๑๐:๓ฯ๑ฯ๔๓": "อปฺโปสฺสุกฺโก มาตงฺครญฺเญว นาโค”ติฯ ",
  "ปฺลิ-ตฺวฺ-กฺทฺ๑๐:๔ฯ๑ฯ๐": "๓ฯ พาลกโลณกคมนกถา ",
  "ปฺลิ-ตฺวฺ-กฺทฺ๑๐:๔ฯ๑ฯ๑": "อถ โข ภควา สงฺฆมชฺเฌ ฐิตโกว อิมา คาถาโย ภาสิตฺวา เยน พาลกโลณกคาโม เตนุปสงฺกมิฯ ",
  "ปฺลิ-ตฺวฺ-กฺทฺ๑๐:๔ฯ๑ฯ๒": "เตน โข ปน สมเยน อายสฺมา ภคุ พาลกโลณกคาเม วิหรติฯ ",
  "ปฺลิ-ตฺวฺ-กฺทฺ๑๐:๔ฯ๑ฯ๓": "อทฺทสา โข อายสฺมา ภคุ ภควนฺตํ ทูรโตว อาคจฺฉนฺตํ, ทิสฺวาน อาสนํ ปญฺญเปสิ, ปาโททกํ ปาทปีฐํ ปาทกถลิกํ อุปนิกฺขิปิ, ปจฺจุคฺคนฺตฺวา ปตฺตจีวรํ ปฏิคฺคเหสิฯ ",
  "ปฺลิ-ตฺวฺ-กฺทฺ๑๐:๔ฯ๑ฯ๔": "นิสีทิ ภควา ปญฺญตฺเต อาสเน, นิสชฺช โข ภควา ปาเท ปกฺขาเลสิฯ ",
  "ปฺลิ-ตฺวฺ-กฺทฺ๑๐:๔ฯ๑ฯ๕": "อายสฺมาปิ โข ภคุ ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๔ฯ๑ฯ๖": "เอกมนฺตํ นิสินฺนํ โข อายสฺมนฺตํ ภคุํ ภควา เอตทโวจ—",
  "ปฺลิ-ตฺวฺ-กฺทฺ๑๐:๔ฯ๑ฯ๗": "“กจฺจิ, ภิกฺขุ, ขมนียํ; ",
  "ปฺลิ-ตฺวฺ-กฺทฺ๑๐:๔ฯ๑ฯ๘": "กจฺจิ ยาปนียํ, กจฺจิ ปิณฺฑเกน น กิลมสี”ติ? ",
  "ปฺลิ-ตฺวฺ-กฺทฺ๑๐:๔ฯ๑ฯ๙": "“ขมนียํ, ภควา, ยาปนียํ, ภควา; ",
  "ปฺลิ-ตฺวฺ-กฺทฺ๑๐:๔ฯ๑ฯ๑๐": "น จาหํ, ภนฺเต, ปิณฺฑเกน กิลมามี”ติฯ ",
  "ปฺลิ-ตฺวฺ-กฺทฺ๑๐:๔ฯ๑ฯ๑๑": "อถ โข ภควา อายสฺมนฺตํ ภคุํ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา เยน ปาจีนวํสทาโย เตนุปสงฺกมิฯ ",
  "ปฺลิ-ตฺวฺ-กฺทฺ๑๐:๔ฯ๒ฯ๐": "๔ฯ ปาจีนวํสทายคมนกถา ",
  "ปฺลิ-ตฺวฺ-กฺทฺ๑๐:๔ฯ๒ฯ๑": "เตน โข ปน สมเยน อายสฺมา จ อนุรุทฺโธ อายสฺมา จ นนฺทิโย อายสฺมา จ กิมิโล ปาจีนวํสทาเย วิหรนฺติฯ ",
  "ปฺลิ-ตฺวฺ-กฺทฺ๑๐:๔ฯ๒ฯ๒": "อทฺทสา โข ทายปาโล ภควนฺตํ ทูรโตว อาคจฺฉนฺตํ, ทิสฺวาน ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๔ฯ๒ฯ๓": "“มา, สมณ, เอตํ ทายํ ปาวิสิฯ ",
  "ปฺลิ-ตฺวฺ-กฺทฺ๑๐:๔ฯ๒ฯ๔": "สนฺเตตฺถ ตโย กุลปุตฺตา อตฺตกามรูปา วิหรนฺติฯ ",
  "ปฺลิ-ตฺวฺ-กฺทฺ๑๐:๔ฯ๒ฯ๕": "มา เตสํ อผาสุมกาสี”ติฯ ",
  "ปฺลิ-ตฺวฺ-กฺทฺ๑๐:๔ฯ๒ฯ๖": "อโสฺสสิ โข อายสฺมา อนุรุทฺโธ ทายปาลสฺส ภควตา สทฺธึ มนฺตยมานสฺส, สุตฺวาน ทายปาลํ เอตทโวจ—",
  "ปฺลิ-ตฺวฺ-กฺทฺ๑๐:๔ฯ๒ฯ๗": "“มาวุโส ทายปาล, ภควนฺตํ วาเรสิฯ ",
  "ปฺลิ-ตฺวฺ-กฺทฺ๑๐:๔ฯ๒ฯ๘": "สตฺถา โน ภควา อนุปฺปตฺโต”ติฯ ",
  "ปฺลิ-ตฺวฺ-กฺทฺ๑๐:๔ฯ๒ฯ๙": "อถ โข อายสฺมา อนุรุทฺโธ เยนายสฺมา จ นนฺทิโย อายสฺมา จ กิมิโล เตนุปสงฺกมิ, อุปสงฺกมิตฺวา อายสฺมนฺตญฺจ นนฺทิยํ อายสฺมนฺตญฺจ กิมิลํ เอตทโวจ—",
  "ปฺลิ-ตฺวฺ-กฺทฺ๑๐:๔ฯ๒ฯ๑๐": "“อภิกฺกมถายสฺมนฺโต อภิกฺกมถายสฺมนฺโต, สตฺถา โน ภควา อนุปฺปตฺโต”ติฯ ",
  "ปฺลิ-ตฺวฺ-กฺทฺ๑๐:๔ฯ๓ฯ๑": "อถ โข อายสฺมา จ อนุรุทฺโธ อายสฺมา จ นนฺทิโย อายสฺมา จ กิมิโล ภควนฺตํ ปจฺจุคฺคนฺตฺวา เอโก ภควโต ปตฺตจีวรํ ปฏิคฺคเหสิ, เอโก อาสนํ ปญฺญเปสิ, เอโก ปาโททกํ ปาทปีฐํ ปาทกถลิกํ อุปนิกฺขิปิฯ ",
  "ปฺลิ-ตฺวฺ-กฺทฺ๑๐:๔ฯ๓ฯ๒": "นิสีทิ ภควา ปญฺญตฺเต อาสเน, นิสชฺช โข ภควา ปาเท ปกฺขาเลสิฯ ",
  "ปฺลิ-ตฺวฺ-กฺทฺ๑๐:๔ฯ๓ฯ๓": "เตปิ โข อายสฺมนฺโต ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๐:๔ฯ๓ฯ๔": "เอกมนฺตํ นิสินฺนํ โข อายสฺมนฺตํ อนุรุทฺธํ ภควา เอตทโวจ—",
  "ปฺลิ-ตฺวฺ-กฺทฺ๑๐:๔ฯ๓ฯ๕": "“กจฺจิ โว, อนุรุทฺธา, ขมนียํ, กจฺจิ ยาปนียํ; ",
  "ปฺลิ-ตฺวฺ-กฺทฺ๑๐:๔ฯ๓ฯ๖": "กจฺจิ ปิณฺฑเกน น กิลมถา”ติ? ",
  "ปฺลิ-ตฺวฺ-กฺทฺ๑๐:๔ฯ๓ฯ๗": "“ขมนียํ, ภควา, ยาปนียํ, ภควา; ",
  "ปฺลิ-ตฺวฺ-กฺทฺ๑๐:๔ฯ๓ฯ๘": "น จ มยํ, ภนฺเต, ปิณฺฑเกน กิลมามา”ติฯ ",
  "ปฺลิ-ตฺวฺ-กฺทฺ๑๐:๔ฯ๓ฯ๙": "“กจฺจิ ปน โว, อนุรุทฺธา, สมคฺคา สมฺโมทมานา อวิวทมานา ขีโรทกีภูตา อญฺญมญฺญํ ปิยจกฺขูหิ สมฺปสฺสนฺตา วิหรถา”ติ? ",
  "ปฺลิ-ตฺวฺ-กฺทฺ๑๐:๔ฯ๓ฯ๑๐": "“ตคฺฆ มยํ, ภนฺเต, สมคฺคา สมฺโมทมานา อวิวทมานา ขีโรทกีภูตา อญฺญมญฺญํ ปิยจกฺขูหิ สมฺปสฺสนฺตา วิหรามา”ติฯ ",
  "ปฺลิ-ตฺวฺ-กฺทฺ๑๐:๔ฯ๓ฯ๑๑": "“ยถา กถํ ปน ตุเมฺห, อนุรุทฺธา, สมคฺคา สมฺโมทมานา อวิวทมานา ขีโรทกีภูตา อญฺญมญฺญํ ปิยจกฺขูหิ สมฺปสฺสนฺตา วิหรถา”ติ? ",
  "ปฺลิ-ตฺวฺ-กฺทฺ๑๐:๔ฯ๔ฯ๑": "“อิธ มยฺหํ, ภนฺเต, เอวํ โหติ—",
  "ปฺลิ-ตฺวฺ-กฺทฺ๑๐:๔ฯ๔ฯ๒": "‘ลาภา วต เม, สุลทฺธํ วต เม, โยหํ เอวรูเปหิ สพฺรหฺมจารีหิ สทฺธึ วิหรามี’ติฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๓": "ตสฺส มยฺหํ, ภนฺเต, อิเมสุ อายสฺมนฺเตสุ เมตฺตํ กายกมฺมํ ปจฺจุปฏฺฐิตํ อาวิ เจว รโห จ; ",
  "ปฺลิ-ตฺวฺ-กฺทฺ๑๐:๔ฯ๔ฯ๔": "เมตฺตํ วจีกมฺมํ … ",
  "ปฺลิ-ตฺวฺ-กฺทฺ๑๐:๔ฯ๔ฯ๕": "เมตฺตํ มโนกมฺมํ ปจฺจุปฏฺฐิตํ อาวิ เจว รโห จฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๖": "ตสฺส มยฺหํ, ภนฺเต, เอวํ โหติ—",
  "ปฺลิ-ตฺวฺ-กฺทฺ๑๐:๔ฯ๔ฯ๗": "‘ยนฺนูนาหํ สกํ จิตฺตํ นิกฺขิปิตฺวา อิเมสํเยว อายสฺมนฺตานํ จิตฺตสฺส วเสน วตฺเตยฺยนฺ’ติฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๘": "โส โข อหํ, ภนฺเต, สกํ จิตฺตํ นิกฺขิปิตฺวา อิเมสํเยว อายสฺมนฺตานํ จิตฺตสฺส วเสน วตฺตามิฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๙": "นานา หิ โข โน, ภนฺเต, กายา, เอกญฺจ ปน มญฺเญ จิตฺตนฺ”ติฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๑๐": "อายสฺมาปิ โข นนฺทิโย …เป… ",
  "ปฺลิ-ตฺวฺ-กฺทฺ๑๐:๔ฯ๔ฯ๑๑": "อายสฺมาปิ โข กิมิโล ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๔ฯ๔ฯ๑๒": "“มยฺหมฺปิ โข, ภนฺเต, เอวํ โหติ—",
  "ปฺลิ-ตฺวฺ-กฺทฺ๑๐:๔ฯ๔ฯ๑๓": "‘ลาภา วต เม, สุลทฺธํ วต เม, โยหํ เอวรูเปหิ สพฺรหฺมจารีหิ สทฺธึ วิหรามี’ติฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๑๔": "ตสฺส มยฺหํ, ภนฺเต, อิเมสุ อายสฺมนฺเตสุ เมตฺตํ กายกมฺมํ ปจฺจุปฏฺฐิตํ อาวิ เจว รโห จ; ",
  "ปฺลิ-ตฺวฺ-กฺทฺ๑๐:๔ฯ๔ฯ๑๕": "เมตฺตํ วจีกมฺมํ เมตฺตํ มโนกมฺมํ ปจฺจุปฏฺฐิตํ อาวิ เจว รโห จฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๑๖": "ตสฺส มยฺหํ, ภนฺเต, เอวํ โหติ—",
  "ปฺลิ-ตฺวฺ-กฺทฺ๑๐:๔ฯ๔ฯ๑๗": "‘ยนฺนูนาหํ สกํ จิตฺตํ นิกฺขิปิตฺวา อิเมสํเยว อายสฺมนฺตานํ จิตฺตสฺส วเสน วตฺเตยฺยนฺ’ติฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๑๘": "โส โข อหํ, ภนฺเต, สกํ จิตฺตํ นิกฺขิปิตฺวา อิเมสํเยว อายสฺมนฺตานํ จิตฺตสฺส วเสน วตฺตามิฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๑๙": "นานา หิ โข โน, ภนฺเต, กายา, เอกญฺจ ปน มญฺเญ จิตฺตนฺติฯ ",
  "ปฺลิ-ตฺวฺ-กฺทฺ๑๐:๔ฯ๔ฯ๒๐": "เอวํ โข มยํ, ภนฺเต, สมคฺคา สมฺโมทมานา อวิวทมานา ขีโรทกีภูตา อญฺญมญฺญํ ปิยจกฺขูหิ สมฺปสฺสนฺตา วิหรามา”ติฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๑": "“กจฺจิ ปน โว, อนุรุทฺธา, อปฺปมตฺตา อาตาปิโน ปหิตตฺตา วิหรถา”ติ? ",
  "ปฺลิ-ตฺวฺ-กฺทฺ๑๐:๔ฯ๕ฯ๒": "“ตคฺฆ มยํ, ภนฺเต, อปฺปมตฺตา อาตาปิโน ปหิตตฺตา วิหรามา”ติฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๓": "“ยถา กถํ ปน ตุเมฺห, อนุรุทฺธา, อปฺปมตฺตา อาตาปิโน ปหิตตฺตา วิหรถา”ติ? ",
  "ปฺลิ-ตฺวฺ-กฺทฺ๑๐:๔ฯ๕ฯ๔": "“อิธ, ภนฺเต, อมฺหากํ โย ปฐมํ คามโต ปิณฺฑาย ปฏิกฺกมติ โส อาสนํ ปญฺญเปติ, ปาโททกํ ปาทปีฐํ ปาทกถลิกํ อุปนิกฺขิปติ, อวกฺการปาตึ โธวิตฺวา อุปฏฺฐาเปติ, ปานียํ ปริโภชนียํ อุปฏฺฐาเปติฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๕": "โย ปจฺฉา คามโต ปิณฺฑาย ปฏิกฺกมติ, สเจ โหติ ภุตฺตาวเสโส, สเจ อากงฺขติ ภุญฺชติ, โน เจ อากงฺขติ อปฺปหริเต วา ฉฑฺเฑติฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๖": "อปฺปาณเก วา อุทเก โอปิลาเปติฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๗": "โส อาสนํ อุทฺธรติ, ปาโททกํ ปาทปีฐํ ปาทกถลิกํ ปฏิสาเมติ, อวกฺการปาตึ โธวิตฺวา ปฏิสาเมติ, ปานียํ ปริโภชนียํ ปฏิสาเมติ, ภตฺตคฺคํ สมฺมชฺชติฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๘": "โย ปสฺสติ ปานียฆฏํ วา ปริโภชนียฆฏํ วา วจฺจฆฏํ วา ริตฺตํ ตุจฺฉํ โส อุปฏฺฐาเปติฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๙": "สจสฺส โหติ อวิสยฺหํ, หตฺถวิกาเรน ทุติยํ อามนฺเตตฺวา หตฺถวิลงฺฆเกน อุปฏฺฐาเปม, น เตฺวว มยํ, ภนฺเต, ตปฺปจฺจยา วาจํ ภินฺทามฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๑๐": "ปญฺจาหิกํ โข ปน มยํ, ภนฺเต, สพฺพรตฺตึ ธมฺมิยา กถาย สนฺนิสีทามฯ ",
  "ปฺลิ-ตฺวฺ-กฺทฺ๑๐:๔ฯ๕ฯ๑๑": "เอวํ โข มยํ, ภนฺเต, อปฺปมตฺตา อาตาปิโน ปหิตตฺตา วิหรามา”ติฯ ",
  "ปฺลิ-ตฺวฺ-กฺทฺ๑๐:๔ฯ๖ฯ๐": "๕ฯ ปาลิเลยฺยกคมนกถา ",
  "ปฺลิ-ตฺวฺ-กฺทฺ๑๐:๔ฯ๖ฯ๑": "อถ โข ภควา อายสฺมนฺตญฺจ อนุรุทฺธํ อายสฺมนฺตญฺจ นนฺทิยํ อายสฺมนฺตญฺจ กิมิลํ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา เยน ปาลิเลยฺยกํ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๑๐:๔ฯ๖ฯ๒": "อนุปุพฺเพน จาริกํ จรมาโน เยน ปาลิเลยฺยกํ ตทวสริฯ ",
  "ปฺลิ-ตฺวฺ-กฺทฺ๑๐:๔ฯ๖ฯ๓": "ตตฺร สุทํ ภควา ปาลิเลยฺยเก วิหรติ รกฺขิตวนสณฺเฑ ภทฺทสาลมูเลฯ ",
  "ปฺลิ-ตฺวฺ-กฺทฺ๑๐:๔ฯ๖ฯ๔": "อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
  "ปฺลิ-ตฺวฺ-กฺทฺ๑๐:๔ฯ๖ฯ๕": "“อหํ โข ปุพฺเพ อากิณฺโณ น ผาสุ วิหาสึ เตหิ โกสมฺพเกหิ ภิกฺขูหิ ภณฺฑนการเกหิ กลหการเกหิ วิวาทการเกหิ ภสฺสการเกหิ สงฺเฆ อธิกรณการเกหิฯ ",
  "ปฺลิ-ตฺวฺ-กฺทฺ๑๐:๔ฯ๖ฯ๖": "โสมฺหิ เอตรหิ เอโก อทุติโย สุขํ ผาสุ วิหรามิ อญฺญเตฺรว เตหิ โกสมฺพเกหิ ภิกฺขูหิ ภณฺฑนการเกหิ กลหการเกหิ วิวาทการเกหิ ภสฺสการเกหิ สงฺเฆ อธิกรณการเกหี”ติฯ ",
  "ปฺลิ-ตฺวฺ-กฺทฺ๑๐:๔ฯ๖ฯ๗": "อญฺญตโรปิ โข หตฺถินาโค อากิณฺโณ วิหรติ หตฺถีหิ หตฺถินีหิ หตฺถิกฬเภหิ หตฺถิจฺฉาเปหิ, ฉินฺนคฺคานิ เจว ติณานิ ขาทติ, โอภคฺโคภคฺคญฺจสฺส สาขาภงฺคํ ขาทนฺติ, อาวิลานิ จ ปานียานิ ปิวติ, โอคาหา จสฺส โอติณฺณสฺส หตฺถินิโย กายํ อุปนิฆํสนฺติโย คจฺฉนฺติฯ ",
  "ปฺลิ-ตฺวฺ-กฺทฺ๑๐:๔ฯ๖ฯ๘": "อถ โข ตสฺส หตฺถินาคสฺส เอตทโหสิ—",
  "ปฺลิ-ตฺวฺ-กฺทฺ๑๐:๔ฯ๖ฯ๙": "“อหํ โข อากิณฺโณ วิหรามิ หตฺถีหิ หตฺถินีหิ หตฺถิกฬเภหิ หตฺถิจฺฉาเปหิ, ฉินฺนคฺคานิ เจว ติณานิ ขาทามิ, โอภคฺโคภคฺคญฺจ เม สาขาภงฺคํ ขาทนฺติ, อาวิลานิ จ ปานียานิ ปิวามิ, โอคาหา จ เม โอติณฺณสฺส หตฺถินิโย กายํ อุปนิฆํสนฺติโย คจฺฉนฺติฯ ",
  "ปฺลิ-ตฺวฺ-กฺทฺ๑๐:๔ฯ๖ฯ๑๐": "ยนฺนูนาหํ เอโกว คณสฺมา วูปกฏฺโฐ วิหเรยฺยนฺ”ติฯ ",
  "ปฺลิ-ตฺวฺ-กฺทฺ๑๐:๔ฯ๗ฯ๑": "อถ โข โส หตฺถินาโค ยูถา อปกฺกมฺม เยน ปาลิเลยฺยกํ รกฺขิตวนสณฺโฑ ภทฺทสาลมูลํ เยน ภควา เตนุปสงฺกมิ, อุปสงฺกมิตฺวา โสณฺฑาย ภควโต ปานียํ ปริโภชนียํ อุปฏฺฐาเปติ, อปฺปหริตญฺจ กโรติฯ ",
  "ปฺลิ-ตฺวฺ-กฺทฺ๑๐:๔ฯ๗ฯ๒": "อถ โข ตสฺส หตฺถินาคสฺส เอตทโหสิ—",
  "ปฺลิ-ตฺวฺ-กฺทฺ๑๐:๔ฯ๗ฯ๓": "“อหํ โข ปุพฺเพ อากิณฺโณ น ผาสุ วิหาสึ หตฺถีหิ หตฺถินีหิ หตฺถิกฬเภหิ หตฺถิจฺฉาเปหิ, ฉินฺนคฺคานิ เจว ติณานิ ขาทึ, โอภคฺโคภคฺคญฺจ เม สาขาภงฺคํ ขาทึสุ, อาวิลานิ จ ปานียานิ อปายึ โอคาหา จ เม โอติณฺณสฺส หตฺถินิโย กายํ อุปนิฆํสนฺติโย อคมํสุฯ ",
  "ปฺลิ-ตฺวฺ-กฺทฺ๑๐:๔ฯ๗ฯ๔": "โสมฺหิ เอตรหิ เอโก อทุติโย สุขํ ผาสุ วิหรามิ อญฺญเตฺรว หตฺถีหิ หตฺถินีหิ หตฺถิกฬเภหิ หตฺถิจฺฉาเปหี”ติฯ ",
  "ปฺลิ-ตฺวฺ-กฺทฺ๑๐:๔ฯ๗ฯ๕": "อถ โข ภควา อตฺตโน จ ปวิเวกํ วิทิตฺวา ตสฺส จ หตฺถินาคสฺส เจตสา เจโตปริวิตกฺกมญฺญาย ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑๐:๔ฯ๗ฯ๖": "“เอตํ นาคสฺส นาเคน, ",
  "ปฺลิ-ตฺวฺ-กฺทฺ๑๐:๔ฯ๗ฯ๗": "อีสาทนฺตสฺส หตฺถิโน; ",
  "ปฺลิ-ตฺวฺ-กฺทฺ๑๐:๔ฯ๗ฯ๘": "สเมติ จิตฺตํ จิตฺเตน, ",
  "ปฺลิ-ตฺวฺ-กฺทฺ๑๐:๔ฯ๗ฯ๙": "ยเทโก รมตี วเน”ติฯ ",
  "ปฺลิ-ตฺวฺ-กฺทฺ๑๐:๕ฯ๑ฯ๑": "อถ โข ภควา ปาลิเลยฺยเก ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๑๐:๕ฯ๑ฯ๒": "อนุปุพฺเพน จาริกํ จรมาโน เยน สาวตฺถิ ตทวสริฯ ",
  "ปฺลิ-ตฺวฺ-กฺทฺ๑๐:๕ฯ๑ฯ๓": "ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
  "ปฺลิ-ตฺวฺ-กฺทฺ๑๐:๕ฯ๑ฯ๔": "อถ โข โกสมฺพกา อุปาสกา—",
  "ปฺลิ-ตฺวฺ-กฺทฺ๑๐:๕ฯ๑ฯ๕": "“อิเม โข อยฺยา โกสมฺพกา ภิกฺขู พหุโน อมฺหากํ อนตฺถสฺส การกาฯ ",
  "ปฺลิ-ตฺวฺ-กฺทฺ๑๐:๕ฯ๑ฯ๖": "อิเมหิ อุพฺพาโฬฺห ภควา ปกฺกนฺโตฯ ",
  "ปฺลิ-ตฺวฺ-กฺทฺ๑๐:๕ฯ๑ฯ๗": "หนฺท มยํ อเยฺย โกสมฺพเก ภิกฺขู เนว อภิวาเทยฺยาม, น ปจฺจุฏฺเฐยฺยาม, น อญฺชลิกมฺมํ สามีจิกมฺมํ กเรยฺยาม, น สกฺกเรยฺยาม, น ครุํ กเรยฺยาม, น มาเนยฺยาม, น ภเชยฺยาม, น ปูเชยฺยาม, อุปคตานมฺปิ ปิณฺฑกํ น ทชฺเชยฺยาม—",
  "ปฺลิ-ตฺวฺ-กฺทฺ๑๐:๕ฯ๑ฯ๘": "เอวํ อิเม อเมฺหหิ อสกฺกริยมานา อครุกริยมานา อมานิยมานา อภชิยมานา อปูชิยมานา อสกฺการปกตา ปกฺกมิสฺสนฺติ วา วิพฺภมิสฺสนฺติ วา ภควนฺตํ วา ปสาเทสฺสนฺตี”ติฯ ",
  "ปฺลิ-ตฺวฺ-กฺทฺ๑๐:๕ฯ๒ฯ๑": "อถ โข โกสมฺพกา อุปาสกา โกสมฺพเก ภิกฺขู เนว อภิวาเทสุํ, น ปจฺจุฏฺเฐสุํ, น อญฺชลิกมฺมํ สามีจิกมฺมํ อกํสุ, น สกฺกรึสุ, น ครุํ กรึสุ, น มาเนสุํ, น ภเชสุํ, น ปูเชสุํ, อุปคตานมฺปิ ปิณฺฑกํ น อทํสุฯ ",
  "ปฺลิ-ตฺวฺ-กฺทฺ๑๐:๕ฯ๒ฯ๒": "อถ โข โกสมฺพกา ภิกฺขู โกสมฺพเกหิ อุปาสเกหิ อสกฺกริยมานา อครุกริยมานา อมานิยมานา อภชิยมานา อปูชิยมานา อสกฺการปกตา เอวมาหํสุ—",
  "ปฺลิ-ตฺวฺ-กฺทฺ๑๐:๕ฯ๒ฯ๓": "“หนฺท มยํ, อาวุโส, สาวตฺถึ คนฺตฺวา ภควโต สนฺติเก อิมํ อธิกรณํ วูปสเมยฺยามา”ติฯ ",
  "ปฺลิ-ตฺวฺ-กฺทฺ๑๐:๕ฯ๒ฯ๔ฯ๐": "๖ฯ อฏฺฐารสวตฺถุกถา ",
  "ปฺลิ-ตฺวฺ-กฺทฺ๑๐:๕ฯ๒ฯ๔ฯ๑": "อถ โข โกสมฺพกา ภิกฺขู เสนาสนํ สํสาเมตฺวา ปตฺตจีวรมาทาย เยน สาวตฺถิ เตนุปสงฺกมึสุฯ ",
  "ปฺลิ-ตฺวฺ-กฺทฺ๑๐:๕ฯ๓ฯ๑": "อโสฺสสิ โข อายสฺมา สาริปุตฺโต—",
  "ปฺลิ-ตฺวฺ-กฺทฺ๑๐:๕ฯ๓ฯ๒": "“เต กิร โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺตี”ติฯ ",
  "ปฺลิ-ตฺวฺ-กฺทฺ๑๐:๕ฯ๓ฯ๓": "อถ โข อายสฺมา สาริปุตฺโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๕ฯ๓ฯ๔": "เอกมนฺตํ นิสินฺโน โข อายสฺมา สาริปุตฺโต ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๕ฯ๓ฯ๕": "“เต กิร, ภนฺเต, โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺติฯ ",
  "ปฺลิ-ตฺวฺ-กฺทฺ๑๐:๕ฯ๓ฯ๖": "กถาหํ, ภนฺเต, เตสุ ภิกฺขูสุ ปฏิปชฺชามี”ติ? ",
  "ปฺลิ-ตฺวฺ-กฺทฺ๑๐:๕ฯ๓ฯ๗": "“เตน หิ ตฺวํ, สาริปุตฺต, ยถา ธมฺโม ตถา ติฏฺฐาหี”ติฯ ",
  "ปฺลิ-ตฺวฺ-กฺทฺ๑๐:๕ฯ๓ฯ๘": "“กถาหํ, ภนฺเต, ชาเนยฺยํ ธมฺมํ วา อธมฺมํ วา”ติ? ",
  "ปฺลิ-ตฺวฺ-กฺทฺ๑๐:๕ฯ๔ฯ๑": "“อฏฺฐารสหิ โข, สาริปุตฺต, วตฺถูหิ อธมฺมวาที ชานิตพฺโพฯ ",
  "ปฺลิ-ตฺวฺ-กฺทฺ๑๐:๕ฯ๔ฯ๒": "อิธ, สาริปุตฺต, ภิกฺขุ อธมฺมํ ธมฺโมติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๓": "ธมฺมํ อธมฺโมติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๔ฯ๔": "อวินยํ วินโยติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๕": "วินยํ อวินโยติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๔ฯ๖": "อภาสิตํ อลปิตํ ตถาคเตน ภาสิตํ ลปิตํ ตถาคเตนาติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๗": "ภาสิตํ ลปิตํ ตถาคเตน อภาสิตํ อลปิตํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๔ฯ๘": "อนาจิณฺณํ ตถาคเตน อาจิณฺณํ ตถาคเตนาติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๙": "อาจิณฺณํ ตถาคเตน อนาจิณฺณํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๔ฯ๑๐": "อปญฺญตฺตํ ตถาคเตน ปญฺญตฺตํ ตถาคเตนาติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๑๑": "ปญฺญตฺตํ ตถาคเตน อปญฺญตฺตํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๔ฯ๑๒": "อนาปตฺตึ อาปตฺตีติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๑๓": "อาปตฺตึ อนาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๔ฯ๑๔": "ลหุกํ อาปตฺตึ ครุกา อาปตฺตีติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๑๕": "ครุกํ อาปตฺตึ ลหุกา อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๔ฯ๑๖": "สาวเสสํ อาปตฺตึ อนวเสสา อาปตฺตีติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๑๗": "อนวเสสํ อาปตฺตึ สาวเสสา อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๔ฯ๑๘": "ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๔ฯ๑๙": "อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ—",
  "ปฺลิ-ตฺวฺ-กฺทฺ๑๐:๕ฯ๔ฯ๒๐": "อิเมหิ โข, สาริปุตฺต, อฏฺฐารสหิ วตฺถูหิ อธมฺมวาที ชานิตพฺโพฯ ",
  "ปฺลิ-ตฺวฺ-กฺทฺ๑๐:๕ฯ๕ฯ๑": "อฏฺฐารสหิ จ โข, สาริปุตฺต, วตฺถูหิ ธมฺมวาที ชานิตพฺโพฯ ",
  "ปฺลิ-ตฺวฺ-กฺทฺ๑๐:๕ฯ๕ฯ๒": "อิธ, สาริปุตฺต, ภิกฺขุ อธมฺมํ อธมฺโมติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๓": "ธมฺมํ ธมฺโมติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๕ฯ๔": "อวินยํ อวินโยติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๕": "วินยํ วินโยติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๕ฯ๖": "อภาสิตํ อลปิตํ ตถาคเตน อภาสิตํ อลปิตํ ตถาคเตนาติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๗": "ภาสิตํ ลปิตํ ตถาคเตน ภาสิตํ ลปิตํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๕ฯ๘": "อนาจิณฺณํ ตถาคเตน อนาจิณฺณํ ตถาคเตนาติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๙": "อาจิณฺณํ ตถาคเตน อาจิณฺณํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๕ฯ๑๐": "อปญฺญตฺตํ ตถาคเตน อปญฺญตฺตํ ตถาคเตนาติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๑๑": "ปญฺญตฺตํ ตถาคเตน ปญฺญตฺตํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๕ฯ๑๒": "อนาปตฺตึ อนาปตฺตีติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๑๓": "อาปตฺตึ อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๕ฯ๑๔": "ลหุกํ อาปตฺตึ ลหุกา อาปตฺตีติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๑๕": "ครุกํ อาปตฺตึ ครุกา อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๕ฯ๑๖": "สาวเสสํ อาปตฺตึ สาวเสสา อาปตฺตีติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๑๗": "อนวเสสํ อาปตฺตึ อนวเสสา อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๕ฯ๑๘": "ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ, ",
  "ปฺลิ-ตฺวฺ-กฺทฺ๑๐:๕ฯ๕ฯ๑๙": "อทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ—",
  "ปฺลิ-ตฺวฺ-กฺทฺ๑๐:๕ฯ๕ฯ๒๐": "อิเมหิ โข, สาริปุตฺต, อฏฺฐารสหิ วตฺถูหิ ธมฺมวาที ชานิตพฺโพ”ติฯ ",
  "ปฺลิ-ตฺวฺ-กฺทฺ๑๐:๕ฯ๖ฯ๑": "อโสฺสสิ โข อายสฺมา มหาโมคฺคลฺลาโน …เป… ",
  "ปฺลิ-ตฺวฺ-กฺทฺ๑๐:๕ฯ๖ฯ๒": "อโสฺสสิ โข อายสฺมา มหากสฺสโป … ",
  "ปฺลิ-ตฺวฺ-กฺทฺ๑๐:๕ฯ๖ฯ๓": "อโสฺสสิ โข อายสฺมา มหากจฺจาโน … ",
  "ปฺลิ-ตฺวฺ-กฺทฺ๑๐:๕ฯ๖ฯ๔": "อโสฺสสิ โข อายสฺมา มหาโกฏฺฐิโก … ",
  "ปฺลิ-ตฺวฺ-กฺทฺ๑๐:๕ฯ๖ฯ๕": "อโสฺสสิ โข อายสฺมา มหากปฺปิโน … ",
  "ปฺลิ-ตฺวฺ-กฺทฺ๑๐:๕ฯ๖ฯ๖": "อโสฺสสิ โข อายสฺมา มหาจุนฺโท … ",
  "ปฺลิ-ตฺวฺ-กฺทฺ๑๐:๕ฯ๖ฯ๗": "อโสฺสสิ โข อายสฺมา อนุรุทฺโธ … ",
  "ปฺลิ-ตฺวฺ-กฺทฺ๑๐:๕ฯ๖ฯ๘": "อโสฺสสิ โข อายสฺมา เรวโต … ",
  "ปฺลิ-ตฺวฺ-กฺทฺ๑๐:๕ฯ๖ฯ๙": "อโสฺสสิ โข อายสฺมา อุปาลิ … ",
  "ปฺลิ-ตฺวฺ-กฺทฺ๑๐:๕ฯ๖ฯ๑๐": "อโสฺสสิ โข อายสฺมา อานนฺโท … ",
  "ปฺลิ-ตฺวฺ-กฺทฺ๑๐:๕ฯ๖ฯ๑๑": "อโสฺสสิ โข อายสฺมา ราหุโล—",
  "ปฺลิ-ตฺวฺ-กฺทฺ๑๐:๕ฯ๖ฯ๑๒": "“เต กิร โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺตี”ติฯ ",
  "ปฺลิ-ตฺวฺ-กฺทฺ๑๐:๕ฯ๖ฯ๑๓": "อถ โข อายสฺมา ราหุโล เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๕ฯ๖ฯ๑๔": "เอกมนฺตํ นิสินฺโน โข อายสฺมา ราหุโล ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๕ฯ๖ฯ๑๕": "“เต กิร, ภนฺเต, โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺติฯ ",
  "ปฺลิ-ตฺวฺ-กฺทฺ๑๐:๕ฯ๖ฯ๑๖": "กถาหํ, ภนฺเต, เตสุ ภิกฺขูสุ ปฏิปชฺชามี”ติ? ",
  "ปฺลิ-ตฺวฺ-กฺทฺ๑๐:๕ฯ๖ฯ๑๗": "“เตน หิ ตฺวํ, ราหุล, ยถา ธมฺโม ตถา ติฏฺฐาหี”ติฯ ",
  "ปฺลิ-ตฺวฺ-กฺทฺ๑๐:๕ฯ๖ฯ๑๘": "“กถาหํ, ภนฺเต, ชาเนยฺยํ ธมฺมํ วา อธมฺมํ วา”ติ? ",
  "ปฺลิ-ตฺวฺ-กฺทฺ๑๐:๕ฯ๖ฯ๑๙": "“อฏฺฐารสหิ โข, ราหุล, วตฺถูหิ อธมฺมวาที ชานิตพฺโพฯ ",
  "ปฺลิ-ตฺวฺ-กฺทฺ๑๐:๕ฯ๖ฯ๒๐": "อิธ, ราหุล, ภิกฺขุ อธมฺมํ ธมฺโมติ ทีเปติ, ธมฺมํ อธมฺโมติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๒๑": "อวินยํ วินโยติ ทีเปติ, วินยํ อวินโยติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๒๒": "อภาสิตํ อลปิตํ ตถาคเตน ภาสิตํ ลปิตํ ตถาคเตนาติ ทีเปติ, ภาสิตํ ลปิตํ ตถาคเตน อภาสิตํ อลปิตํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๒๓": "อนาจิณฺณํ ตถาคเตน อาจิณฺณํ ตถาคเตนาติ ทีเปติ, อาจิณฺณํ ตถาคเตน อนาจิณฺณํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๒๔": "อปญฺญตฺตํ ตถาคเตน ปญฺญตฺตํ ตถาคเตนาติ ทีเปติ, ปญฺญตฺตํ ตถาคเตน อปญฺญตฺตํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๒๕": "อนาปตฺตึ อาปตฺตีติ ทีเปติ, อาปตฺตึ อนาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๒๖": "ลหุกํ อาปตฺตึ ครุกา อาปตฺตีติ ทีเปติ, ครุกํ อาปตฺตึ ลหุกา อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๒๗": "สาวเสสํ อาปตฺตึ อนวเสสา อาปตฺตีติ ทีเปติ, อนวเสสํ อาปตฺตึ สาวเสสา อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๒๘": "ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ, อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ—",
  "ปฺลิ-ตฺวฺ-กฺทฺ๑๐:๕ฯ๖ฯ๒๙": "อิเมหิ โข, ราหุล, อฏฺฐารสหิ วตฺถูหิ อธมฺมวาที ชานิตพฺโพฯ ",
  "ปฺลิ-ตฺวฺ-กฺทฺ๑๐:๕ฯ๖ฯ๓๐": "อฏฺฐารสหิ จ โข, ราหุล, วตฺถูหิ ธมฺมวาที ชานิตพฺโพฯ ",
  "ปฺลิ-ตฺวฺ-กฺทฺ๑๐:๕ฯ๖ฯ๓๑": "อิธ, ราหุล, ภิกฺขุ อธมฺมํ อธมฺโมติ ทีเปติ, ธมฺมํ ธมฺโมติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๓๒": "อวินยํ อวินโยติ ทีเปติ, วินยํ วินโยติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๓๓": "อภาสิตํ อลปิตํ ตถาคเตน อภาสิตํ อลปิตํ ตถาคเตนาติ ทีเปติ, ภาสิตํ ลปิตํ ตถาคเตน ภาสิตํ ลปิตํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๓๔": "อนาจิณฺณํ ตถาคเตน อนาจิณฺณํ ตถาคเตนาติ ทีเปติ, อาจิณฺณํ ตถาคเตน อาจิณฺณํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๓๕": "อปญฺญตฺตํ ตถาคเตน อปญฺญตฺตํ ตถาคเตนาติ ทีเปติ, ปญฺญตฺตํ ตถาคเตน ปญฺญตฺตํ ตถาคเตนาติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๓๖": "อนาปตฺตึ อนาปตฺตีติ ทีเปติ, อาปตฺตึ อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๓๗": "ลหุกํ อาปตฺตึ ลหุกา อาปตฺตีติ ทีเปติ, ครุกํ อาปตฺตึ ครุกา อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๓๘": "สาวเสสํ อาปตฺตึ สาวเสสา อาปตฺตีติ ทีเปติ, อนวเสสํ อาปตฺตึ อนวเสสา อาปตฺตีติ ทีเปติ; ",
  "ปฺลิ-ตฺวฺ-กฺทฺ๑๐:๕ฯ๖ฯ๓๙": "ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ, อทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ—",
  "ปฺลิ-ตฺวฺ-กฺทฺ๑๐:๕ฯ๖ฯ๔๐": "อิเมหิ โข, ราหุล, อฏฺฐารสหิ วตฺถูหิ ธมฺมวาที ชานิตพฺโพ”ติฯ ",
  "ปฺลิ-ตฺวฺ-กฺทฺ๑๐:๕ฯ๗ฯ๑": "อโสฺสสิ โข มหาปชาปติ โคตมี—",
  "ปฺลิ-ตฺวฺ-กฺทฺ๑๐:๕ฯ๗ฯ๒": "“เต กิร โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺตี”ติฯ ",
  "ปฺลิ-ตฺวฺ-กฺทฺ๑๐:๕ฯ๗ฯ๓": "อถ โข มหาปชาปติ โคตมี เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๑๐:๕ฯ๗ฯ๔": "เอกมนฺตํ ฐิตา โข มหาปชาปติ โคตมี ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๕ฯ๗ฯ๕": "“เต กิร, ภนฺเต, โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺติฯ ",
  "ปฺลิ-ตฺวฺ-กฺทฺ๑๐:๕ฯ๗ฯ๖": "กถาหํ, ภนฺเต, เตสุ ภิกฺขูสุ ปฏิปชฺชามี”ติ? ",
  "ปฺลิ-ตฺวฺ-กฺทฺ๑๐:๕ฯ๗ฯ๗": "“เตน หิ ตฺวํ, โคตมิ, อุภยตฺถ ธมฺมํ สุณฯ ",
  "ปฺลิ-ตฺวฺ-กฺทฺ๑๐:๕ฯ๗ฯ๘": "อุภยตฺถ ธมฺมํ สุตฺวา เย ตตฺถ ภิกฺขู ธมฺมวาทิโน เตสํ ทิฏฺฐิญฺจ ขนฺติญฺจ รุจิญฺจ อาทายญฺจ โรเจหิฯ ",
  "ปฺลิ-ตฺวฺ-กฺทฺ๑๐:๕ฯ๗ฯ๙": "ยญฺจ กิญฺจิ ภิกฺขุนิสงฺเฆน ภิกฺขุสงฺฆโต ปจฺจาสีสิตพฺพํ สพฺพํ ตํ ธมฺมวาทิโตว ปจฺจาสีสิตพฺพนฺ”ติฯ ",
  "ปฺลิ-ตฺวฺ-กฺทฺ๑๐:๕ฯ๘ฯ๑": "อโสฺสสิ โข อนาถปิณฺฑิโก คหปติ—",
  "ปฺลิ-ตฺวฺ-กฺทฺ๑๐:๕ฯ๘ฯ๒": "“เต กิร โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺตี”ติฯ ",
  "ปฺลิ-ตฺวฺ-กฺทฺ๑๐:๕ฯ๘ฯ๓": "อถ โข อนาถปิณฺฑิโก คหปติ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๕ฯ๘ฯ๔": "เอกมนฺตํ นิสินฺโน โข อนาถปิณฺฑิโก คหปติ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๕ฯ๘ฯ๕": "“เต กิร, ภนฺเต, โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺติฯ ",
  "ปฺลิ-ตฺวฺ-กฺทฺ๑๐:๕ฯ๘ฯ๖": "กถาหํ, ภนฺเต, เตสุ ภิกฺขูสุ ปฏิปชฺชามี”ติ? ",
  "ปฺลิ-ตฺวฺ-กฺทฺ๑๐:๕ฯ๘ฯ๗": "“เตน หิ ตฺวํ, คหปติ, อุภยตฺถ ทานํ เทหิฯ ",
  "ปฺลิ-ตฺวฺ-กฺทฺ๑๐:๕ฯ๘ฯ๘": "อุภยตฺถ ทานํ ทตฺวา อุภยตฺถ ธมฺมํ สุณฯ ",
  "ปฺลิ-ตฺวฺ-กฺทฺ๑๐:๕ฯ๘ฯ๙": "อุภยตฺถ ธมฺมํ สุตฺวา เย ตตฺถ ภิกฺขู ธมฺมวาทิโน เตสํ ทิฏฺฐิญฺจ ขนฺติญฺจ รุจิญฺจ อาทายญฺจ โรเจหี”ติฯ ",
  "ปฺลิ-ตฺวฺ-กฺทฺ๑๐:๕ฯ๙ฯ๑": "อโสฺสสิ โข วิสาขา มิคารมาตา—",
  "ปฺลิ-ตฺวฺ-กฺทฺ๑๐:๕ฯ๙ฯ๒": "“เต กิร โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺตี”ติฯ ",
  "ปฺลิ-ตฺวฺ-กฺทฺ๑๐:๕ฯ๙ฯ๓": "อถ โข วิสาขา มิคารมาตา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๕ฯ๙ฯ๔": "เอกมนฺตํ นิสินฺนา โข วิสาขา มิคารมาตา ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๕ฯ๙ฯ๕": "“เต กิร, ภนฺเต, โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อาคจฺฉนฺติฯ ",
  "ปฺลิ-ตฺวฺ-กฺทฺ๑๐:๕ฯ๙ฯ๖": "กถาหํ, ภนฺเต, เตสุ ภิกฺขูสุ ปฏิปชฺชามี”ติ? ",
  "ปฺลิ-ตฺวฺ-กฺทฺ๑๐:๕ฯ๙ฯ๗": "“เตน หิ ตฺวํ, วิสาเข, อุภยตฺถ ทานํ เทหิฯ ",
  "ปฺลิ-ตฺวฺ-กฺทฺ๑๐:๕ฯ๙ฯ๘": "อุภยตฺถ ทานํ ทตฺวา อุภยตฺถ ธมฺมํ สุณฯ ",
  "ปฺลิ-ตฺวฺ-กฺทฺ๑๐:๕ฯ๙ฯ๙": "อุภยตฺถ ธมฺมํ สุตฺวา เย ตตฺถ ภิกฺขู ธมฺมวาทิโน เตสํ ทิฏฺฐิญฺจ ขนฺติญฺจ รุจิญฺจ อาทายญฺจ โรเจหี”ติฯ ",
  "ปฺลิ-ตฺวฺ-กฺทฺ๑๐:๕ฯ๑๐ฯ๑": "อถ โข โกสมฺพกา ภิกฺขู อนุปุพฺเพน เยน สาวตฺถิ ตทวสรุํฯ ",
  "ปฺลิ-ตฺวฺ-กฺทฺ๑๐:๕ฯ๑๐ฯ๒": "อถ โข อายสฺมา สาริปุตฺโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๕ฯ๑๐ฯ๓": "เอกมนฺตํ นิสินฺโน โข อายสฺมา สาริปุตฺโต ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๕ฯ๑๐ฯ๔": "“เต กิร, ภนฺเต, โกสมฺพกา ภิกฺขู ภณฺฑนการกา กลหการกา วิวาทการกา ภสฺสการกา สงฺเฆ อธิกรณการกา สาวตฺถึ อนุปฺปตฺตาฯ ",
  "ปฺลิ-ตฺวฺ-กฺทฺ๑๐:๕ฯ๑๐ฯ๕": "กถํ นุ โข, ภนฺเต, เตสุ ภิกฺขูสุ เสนาสเน ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑๐:๕ฯ๑๐ฯ๖": "“เตน หิ, สาริปุตฺต, วิวิตฺตํ เสนาสนํ ทาตพฺพนฺ”ติฯ ",
  "ปฺลิ-ตฺวฺ-กฺทฺ๑๐:๕ฯ๑๐ฯ๗": "“สเจ ปน, ภนฺเต, วิวิตฺตํ น โหติ, กถํ ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑๐:๕ฯ๑๐ฯ๘": "“เตน หิ, สาริปุตฺต, วิวิตฺตํ กตฺวาปิ ทาตพฺพํ, ",
  "ปฺลิ-ตฺวฺ-กฺทฺ๑๐:๕ฯ๑๐ฯ๙": "น เตฺววาหํ, สาริปุตฺต, เกนจิ ปริยาเยน วุฑฺฒตรสฺส ภิกฺขุโน เสนาสนํ ปฏิพาหิตพฺพนฺติ วทามิฯ ",
  "ปฺลิ-ตฺวฺ-กฺทฺ๑๐:๕ฯ๑๐ฯ๑๐": "โย ปฏิพาเหยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑๐:๕ฯ๑๐ฯ๑๑": "“อามิเส ปน, ภนฺเต, กถํ ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑๐:๕ฯ๑๐ฯ๑๒": "“อามิสํ โข, สาริปุตฺต, สพฺเพสํ สมกํ ภาเชตพฺพนฺ”ติฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๐": "๗ฯ โอสารณานุชานน ",
  "ปฺลิ-ตฺวฺ-กฺทฺ๑๐:๕ฯ๑๑ฯ๑": "อถ โข ตสฺส อุกฺขิตฺตกสฺส ภิกฺขุโน ธมฺมญฺจ วินยญฺจ ปจฺจเวกฺขนฺตสฺส เอตทโหสิ—",
  "ปฺลิ-ตฺวฺ-กฺทฺ๑๐:๕ฯ๑๑ฯ๒": "“อาปตฺติ เอสา, เนสา อนาปตฺติฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๓": "อาปนฺโนมฺหิ, นมฺหิ อนาปนฺโนฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๔": "อุกฺขิตฺโตมฺหิ, นมฺหิ อนุกฺขิตฺโตฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๕": "ธมฺมิเกนมฺหิ กมฺเมน อุกฺขิตฺโต อกุปฺเปน ฐานารเหนา”ติฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๖": "อถ โข โส อุกฺขิตฺตโก ภิกฺขุ เยน อุกฺขิตฺตานุวตฺตกา ภิกฺขู เตนุปสงฺกมิ, อุปสงฺกมิตฺวา อุกฺขิตฺตานุวตฺตเก ภิกฺขู เอตทโวจ—",
  "ปฺลิ-ตฺวฺ-กฺทฺ๑๐:๕ฯ๑๑ฯ๗": "“อาปตฺติ เอสา, อาวุโส; ",
  "ปฺลิ-ตฺวฺ-กฺทฺ๑๐:๕ฯ๑๑ฯ๘": "เนสา อนาปตฺติฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๙": "อาปนฺโนมฺหิ, นมฺหิ อนาปนฺโนฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๑๐": "อุกฺขิตฺโตมฺหิ, นมฺหิ อนุกฺขิตฺโตฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๑๑": "ธมฺมิเกนมฺหิ กมฺเมน อุกฺขิตฺโต อกุปฺเปน ฐานารเหนฯ ",
  "ปฺลิ-ตฺวฺ-กฺทฺ๑๐:๕ฯ๑๑ฯ๑๒": "เอถ มํ อายสฺมนฺโต โอสาเรถา”ติฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๑": "อถ โข เต อุกฺขิตฺตานุวตฺตกา ภิกฺขู ตํ อุกฺขิตฺตกํ ภิกฺขุํ อาทาย เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๒": "เอกมนฺตํ นิสินฺนา โข เต ภิกฺขู ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๐:๕ฯ๑๒ฯ๓": "“อยํ, ภนฺเต, อุกฺขิตฺตโก ภิกฺขุ เอวมาห—",
  "ปฺลิ-ตฺวฺ-กฺทฺ๑๐:๕ฯ๑๒ฯ๔": "‘อาปตฺติ เอสา, อาวุโส; ",
  "ปฺลิ-ตฺวฺ-กฺทฺ๑๐:๕ฯ๑๒ฯ๕": "เนสา อนาปตฺติฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๖": "อาปนฺโนมฺหิ, นมฺหิ อนาปนฺโนฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๗": "อุกฺขิตฺโตมฺหิ, นมฺหิ อนุกฺขิตฺโตฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๘": "ธมฺมิเกนมฺหิ กมฺเมน อุกฺขิตฺโต อกุปฺเปน ฐานารเหนฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๙": "เอถ มํ อายสฺมนฺโต โอสาเรถา’ติฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๑๐": "กถํ นุ โข, ภนฺเต, ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑๐:๕ฯ๑๒ฯ๑๑": "“อาปตฺติ เอสา, ภิกฺขเว; ",
  "ปฺลิ-ตฺวฺ-กฺทฺ๑๐:๕ฯ๑๒ฯ๑๒": "เนสา อนาปตฺติฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๑๓": "อาปนฺโน เอโส ภิกฺขุ, เนโส ภิกฺขุ อนาปนฺโนฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๑๔": "อุกฺขิตฺโต เอโส ภิกฺขุ, เนโส ภิกฺขุ อนุกฺขิตฺโตฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๑๕": "ธมฺมิเกน กมฺเมน อุกฺขิตฺโต อกุปฺเปน ฐานารเหนฯ ",
  "ปฺลิ-ตฺวฺ-กฺทฺ๑๐:๕ฯ๑๒ฯ๑๖": "ยโต จ โข โส, ภิกฺขเว, ภิกฺขุ อาปนฺโน จ อุกฺขิตฺโต จ ปสฺสติ จ, เตน หิ, ภิกฺขเว, ตํ ภิกฺขุํ โอสาเรถา”ติฯ ",
  "ปฺลิ-ตฺวฺ-กฺทฺ๑๐:๕ฯ๑๓ฯ๐": "๘ฯ สงฺฆสามคฺคีกถา ",
  "ปฺลิ-ตฺวฺ-กฺทฺ๑๐:๕ฯ๑๓ฯ๑": "อถ โข เต อุกฺขิตฺตานุวตฺตกา ภิกฺขู ตํ อุกฺขิตฺตกํ ภิกฺขุํ โอสาเรตฺวา เยน อุกฺเขปกา ภิกฺขู เตนุปสงฺกมึสุ, อุปสงฺกมิตฺวา อุกฺเขปเก ภิกฺขู เอตทโวจุํ—",
  "ปฺลิ-ตฺวฺ-กฺทฺ๑๐:๕ฯ๑๓ฯ๒": "“ยสฺมึ, อาวุโส, วตฺถุสฺมึ อโหสิ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, โส เอโส ภิกฺขุ อาปนฺโน จ อุกฺขิตฺโต จ ปสฺสิ จ โอสาริโต จฯ ",
  "ปฺลิ-ตฺวฺ-กฺทฺ๑๐:๕ฯ๑๓ฯ๓": "หนฺท มยํ, อาวุโส, ตสฺส วตฺถุสฺส วูปสมาย สงฺฆสามคฺคึ กโรมา”ติฯ ",
  "ปฺลิ-ตฺวฺ-กฺทฺ๑๐:๕ฯ๑๓ฯ๔": "อถ โข เต อุกฺเขปกา ภิกฺขู เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๐:๕ฯ๑๓ฯ๕": "เอกมนฺตํ นิสินฺนา โข เต ภิกฺขู ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๐:๕ฯ๑๓ฯ๖": "“เต, ภนฺเต, อุกฺขิตฺตานุวตฺตกา ภิกฺขู เอวมาหํสุ—",
  "ปฺลิ-ตฺวฺ-กฺทฺ๑๐:๕ฯ๑๓ฯ๗": "‘ยสฺมึ, อาวุโส, วตฺถุสฺมึ อโหสิ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, โส เอโส ภิกฺขุ อาปนฺโน จ อุกฺขิตฺโต จ ปสฺสิ จ โอสาริโต จฯ ",
  "ปฺลิ-ตฺวฺ-กฺทฺ๑๐:๕ฯ๑๓ฯ๘": "หนฺท มยํ, อาวุโส, ตสฺส วตฺถุสฺส วูปสมาย สงฺฆสามคฺคึ กโรมา’ติฯ ",
  "ปฺลิ-ตฺวฺ-กฺทฺ๑๐:๕ฯ๑๓ฯ๙": "กถํ นุ โข, ภนฺเต, ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑": "“ยโต จ โข โส, ภิกฺขเว, ภิกฺขุ อาปนฺโน จ อุกฺขิตฺโต จ ปสฺสิ จ โอสาริโต จ, เตน หิ, ภิกฺขเว, สงฺโฆ ตสฺส วตฺถุสฺส วูปสมาย สงฺฆสามคฺคึ กโรตุฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๒": "เอวญฺจ ปน, ภิกฺขเว, กาตพฺพาฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๓": "สพฺเพเหว เอกชฺฌํ สนฺนิปติตพฺพํ คิลาเนหิ จ อคิลาเนหิ จฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๔": "น เกหิจิ ฉนฺโท ทาตพฺโพฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๕": "สนฺนิปติตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑๐:๕ฯ๑๔ฯ๖": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๗": "ยสฺมึ วตฺถุสฺมึ อโหสิ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, โส เอโส ภิกฺขุ อาปนฺโน จ อุกฺขิตฺโต จ ปสฺสิ จ โอสาริโต จฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๘": "ยทิ สงฺฆสฺส ปตฺตกลฺลํ, สงฺโฆ ตสฺส วตฺถุสฺส วูปสมาย สงฺฆสามคฺคึ กเรยฺยฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๙": "เอสา ญตฺติฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑๐": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑๑": "ยสฺมึ วตฺถุสฺมึ อโหสิ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, โส เอโส ภิกฺขุ อาปนฺโน จ อุกฺขิตฺโต จ ปสฺสิ จ โอสาริโต จฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑๒": "สงฺโฆ ตสฺส วตฺถุสฺส วูปสมาย สงฺฆสามคฺคึ กโรติฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑๓": "ยสฺสายสฺมโต ขมติ ตสฺส วตฺถุสฺส วูปสมาย สงฺฆสามคฺคิยา กรณํ, โส ตุณฺหสฺส, ยสฺส นกฺขมติ โส ภาเสยฺยฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑๔": "กตา สงฺเฆน ตสฺส วตฺถุสฺส วูปสมาย สงฺฆสามคฺคีฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑๕": "นิหโต สงฺฆเภโท, นิหตา สงฺฆราชิ, นิหตํ สงฺฆววตฺถานํ, นิหตํ สงฺฆนานากรณํฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑๖": "ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
  "ปฺลิ-ตฺวฺ-กฺทฺ๑๐:๕ฯ๑๔ฯ๑๗": "ตาวเทว อุโปสโถ กาตพฺโพ, ปาติโมกฺขํ อุทฺทิสิตพฺพนฺ”ติฯ ",
  "ปฺลิ-ตฺวฺ-กฺทฺ๑๐:๖ฯ๑ฯ๐": "๙ฯ อุปาลิสงฺฆสามคฺคีปุจฺฉา ",
  "ปฺลิ-ตฺวฺ-กฺทฺ๑๐:๖ฯ๑ฯ๑": "อถ โข อายสฺมา อุปาลิ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๐:๖ฯ๑ฯ๒": "เอกมนฺตํ นิสินฺโน โข อายสฺมา อุปาลิ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๐:๖ฯ๑ฯ๓": "“ยสฺมึ, ภนฺเต, วตฺถุสฺมึ โหติ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, สงฺโฆ ตํ วตฺถุํ อวินิจฺฉินิตฺวา อมูลา มูลํ คนฺตฺวา สงฺฆสามคฺคึ กโรติ, ธมฺมิกา นุ โข สา, ภนฺเต, สงฺฆสามคฺคี”ติ? ",
  "ปฺลิ-ตฺวฺ-กฺทฺ๑๐:๖ฯ๑ฯ๔": "“ยสฺมึ, อุปาลิ, วตฺถุสฺมึ โหติ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, สงฺโฆ ตํ วตฺถุํ อวินิจฺฉินิตฺวา อมูลา มูลํ คนฺตฺวา สงฺฆสามคฺคึ กโรติ, อธมฺมิกา สา, อุปาลิ, สงฺฆสามคฺคี”ติฯ ",
  "ปฺลิ-ตฺวฺ-กฺทฺ๑๐:๖ฯ๑ฯ๕": "“ยสฺมึ ปน, ภนฺเต, วตฺถุสฺมึ โหติ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, สงฺโฆ ตํ วตฺถุํ วินิจฺฉินิตฺวา มูลา มูลํ คนฺตฺวา สงฺฆสามคฺคึ กโรติ, ธมฺมิกา นุ โข สา, ภนฺเต, สงฺฆสามคฺคี”ติ? ",
  "ปฺลิ-ตฺวฺ-กฺทฺ๑๐:๖ฯ๑ฯ๖": "“ยสฺมึ, อุปาลิ, วตฺถุสฺมึ โหติ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, สงฺโฆ ตํ วตฺถุํ วินิจฺฉินิตฺวา มูลา มูลํ คนฺตฺวา สงฺฆสามคฺคึ กโรติ, ธมฺมิกา สา, อุปาลิ, สงฺฆสามคฺคี”ติฯ ",
  "ปฺลิ-ตฺวฺ-กฺทฺ๑๐:๖ฯ๒ฯ๑": "“กติ นุ โข, ภนฺเต, สงฺฆสามคฺคิโย”ติ? ",
  "ปฺลิ-ตฺวฺ-กฺทฺ๑๐:๖ฯ๒ฯ๒": "“เทฺวมา, อุปาลิ, สงฺฆสามคฺคิโย—",
  "ปฺลิ-ตฺวฺ-กฺทฺ๑๐:๖ฯ๒ฯ๓": "อตฺถุปาลิ, สงฺฆสามคฺคี อตฺถาเปตา พฺยญฺชนุเปตา; ",
  "ปฺลิ-ตฺวฺ-กฺทฺ๑๐:๖ฯ๒ฯ๔": "อตฺถุปาลิ, สงฺฆสามคฺคี อตฺถุเปตา จ พฺยญฺชนุเปตา จฯ ",
  "ปฺลิ-ตฺวฺ-กฺทฺ๑๐:๖ฯ๒ฯ๕": "กตมา จ, อุปาลิ, สงฺฆสามคฺคี อตฺถาเปตา พฺยญฺชนุเปตา? ",
  "ปฺลิ-ตฺวฺ-กฺทฺ๑๐:๖ฯ๒ฯ๖": "ยสฺมึ, อุปาลิ, วตฺถุสฺมึ โหติ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, สงฺโฆ ตํ วตฺถุํ อวินิจฺฉินิตฺวา อมูลา มูลํ คนฺตฺวา สงฺฆสามคฺคึ กโรติ, อยํ วุจฺจติ, อุปาลิ, สงฺฆสามคฺคี อตฺถาเปตา พฺยญฺชนุเปตาฯ ",
  "ปฺลิ-ตฺวฺ-กฺทฺ๑๐:๖ฯ๒ฯ๗": "กตมา จ, อุปาลิ, สงฺฆสามคฺคี อตฺถุเปตา จ พฺยญฺชนุเปตา จ? ",
  "ปฺลิ-ตฺวฺ-กฺทฺ๑๐:๖ฯ๒ฯ๘": "ยสฺมึ, อุปาลิ, วตฺถุสฺมึ โหติ สงฺฆสฺส ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ, สงฺโฆ ตํ วตฺถุํ วินิจฺฉินิตฺวา มูลา มูลํ คนฺตฺวา สงฺฆสามคฺคึ กโรติ, อยํ วุจฺจติ, อุปาลิ, สงฺฆสามคฺคี อตฺถุเปตา จ พฺยญฺชนุเปตา จฯ ",
  "ปฺลิ-ตฺวฺ-กฺทฺ๑๐:๖ฯ๒ฯ๙": "อิมา โข, อุปาลิ, เทฺว สงฺฆสามคฺคิโย”ติฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๑": "อถ โข อายสฺมา อุปาลิ อุฏฺฐายาสนา เอกํสํ อุตฺตราสงฺคํ กริตฺวา เยน ภควา เตนญฺชลึ ปณาเมตฺวา ภควนฺตํ คาถาย อชฺฌภาสิ—",
  "ปฺลิ-ตฺวฺ-กฺทฺ๑๐:๖ฯ๓ฯ๒": "“สงฺฆสฺส กิจฺเจสุ จ มนฺตนาสุ จ, ",
  "ปฺลิ-ตฺวฺ-กฺทฺ๑๐:๖ฯ๓ฯ๓": "อตฺเถสุ ชาเตสุ วินิจฺฉเยสุ จ; ",
  "ปฺลิ-ตฺวฺ-กฺทฺ๑๐:๖ฯ๓ฯ๔": "กถํปกาโรธ นโร มหตฺถิโก, ",
  "ปฺลิ-ตฺวฺ-กฺทฺ๑๐:๖ฯ๓ฯ๕": "ภิกฺขุ กถํ โหติธ ปคฺคหารโห”ติฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๖": "“อนานุวชฺโช ปฐเมน สีลโต, ",
  "ปฺลิ-ตฺวฺ-กฺทฺ๑๐:๖ฯ๓ฯ๗": "อเวกฺขิตาจาโร สุสํวุตินฺทฺริโย; ",
  "ปฺลิ-ตฺวฺ-กฺทฺ๑๐:๖ฯ๓ฯ๘": "ปจฺจตฺถิกา นูปวทนฺติ ธมฺมโต, ",
  "ปฺลิ-ตฺวฺ-กฺทฺ๑๐:๖ฯ๓ฯ๙": "น หิสฺส ตํ โหติ วเทยฺยุ เยน นํฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๑๐": "โส ตาทิโส สีลวิสุทฺธิยา ฐิโต, ",
  "ปฺลิ-ตฺวฺ-กฺทฺ๑๐:๖ฯ๓ฯ๑๑": "วิสารโท โหติ วิสยฺห ภาสติ; ",
  "ปฺลิ-ตฺวฺ-กฺทฺ๑๐:๖ฯ๓ฯ๑๒": "นจฺฉมฺภติ ปริสคโต น เวธติ, ",
  "ปฺลิ-ตฺวฺ-กฺทฺ๑๐:๖ฯ๓ฯ๑๓": "อตฺถํ น หาเปติ อนุยฺยุตํ ภณํฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๑๔": "ตเถว ปญฺหํ ปริสาสุ ปุจฺฉิโต, ",
  "ปฺลิ-ตฺวฺ-กฺทฺ๑๐:๖ฯ๓ฯ๑๕": "น เจว ปชฺฌายติ น มงฺกุ โหติ; ",
  "ปฺลิ-ตฺวฺ-กฺทฺ๑๐:๖ฯ๓ฯ๑๖": "โส กาลาคตํ พฺยากรณารหํ วโจ, ",
  "ปฺลิ-ตฺวฺ-กฺทฺ๑๐:๖ฯ๓ฯ๑๗": "รญฺเชติ วิญฺญูปริสํ วิจกฺขโณฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๑๘": "สคารโว วุฑฺฒตเรสุ ภิกฺขุสุ, ",
  "ปฺลิ-ตฺวฺ-กฺทฺ๑๐:๖ฯ๓ฯ๑๙": "อาเจรกมฺหิ จ สเก วิสารโท; ",
  "ปฺลิ-ตฺวฺ-กฺทฺ๑๐:๖ฯ๓ฯ๒๐": "อลํ ปเมตุํ ปคุโณ กเถตเว, ",
  "ปฺลิ-ตฺวฺ-กฺทฺ๑๐:๖ฯ๓ฯ๒๑": "ปจฺจตฺถิกานญฺจ วิรทฺธิโกวิโทฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๒๒": "ปจฺจตฺถิกา เยน วชนฺติ นิคฺคหํ, ",
  "ปฺลิ-ตฺวฺ-กฺทฺ๑๐:๖ฯ๓ฯ๒๓": "มหาชโน สญฺญปนญฺจ คจฺฉติ; ",
  "ปฺลิ-ตฺวฺ-กฺทฺ๑๐:๖ฯ๓ฯ๒๔": "สกญฺจ อาทายมยํ น ริญฺจติ, ",
  "ปฺลิ-ตฺวฺ-กฺทฺ๑๐:๖ฯ๓ฯ๒๕": "วิยากรํ ปญฺหมนูปฆาติกํฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๒๖": "ทูเตยฺยกมฺเมสุ อลํ สมุคฺคโห, ",
  "ปฺลิ-ตฺวฺ-กฺทฺ๑๐:๖ฯ๓ฯ๒๗": "สงฺฆสฺส กิจฺเจสุ จ อาหุ นํ ยถา; ",
  "ปฺลิ-ตฺวฺ-กฺทฺ๑๐:๖ฯ๓ฯ๒๘": "กรํ วโจ ภิกฺขุคเณน เปสิโต, ",
  "ปฺลิ-ตฺวฺ-กฺทฺ๑๐:๖ฯ๓ฯ๒๙": "อหํ กโรมีติ น เตน มญฺญติฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๓๐": "อาปชฺชติ ยาวตเกสุ วตฺถุสุ, ",
  "ปฺลิ-ตฺวฺ-กฺทฺ๑๐:๖ฯ๓ฯ๓๑": "อาปตฺติยา โหติ ยถา จ วุฏฺฐิติ; ",
  "ปฺลิ-ตฺวฺ-กฺทฺ๑๐:๖ฯ๓ฯ๓๒": "เอเต วิภงฺคา อุภยสฺส สฺวาคตา, ",
  "ปฺลิ-ตฺวฺ-กฺทฺ๑๐:๖ฯ๓ฯ๓๓": "อาปตฺติ วุฏฺฐานปทสฺส โกวิโทฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๓๔": "นิสฺสารณํ คจฺฉติ ยานิ จาจรํ, ",
  "ปฺลิ-ตฺวฺ-กฺทฺ๑๐:๖ฯ๓ฯ๓๕": "นิสฺสาริโต โหติ ยถา จ วตฺตนา; ",
  "ปฺลิ-ตฺวฺ-กฺทฺ๑๐:๖ฯ๓ฯ๓๖": "โอสารณํ ตํวุสิตสฺส ชนฺตุโน, ",
  "ปฺลิ-ตฺวฺ-กฺทฺ๑๐:๖ฯ๓ฯ๓๗": "เอตมฺปิ ชานาติ วิภงฺคโกวิโทฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๓๘": "สคารโว วุฑฺฒตเรสุ ภิกฺขุสุ, ",
  "ปฺลิ-ตฺวฺ-กฺทฺ๑๐:๖ฯ๓ฯ๓๙": "นเวสุ เถเรสุ จ มชฺฌิเมสุ จ; ",
  "ปฺลิ-ตฺวฺ-กฺทฺ๑๐:๖ฯ๓ฯ๔๐": "มหาชนสฺสตฺถจโรธ ปณฺฑิโต, ",
  "ปฺลิ-ตฺวฺ-กฺทฺ๑๐:๖ฯ๓ฯ๔๑": "โส ตาทิโส ภิกฺขุ อิธ ปคฺคหารโห”ติฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๔๒": "โกสมฺพกกฺขนฺธโก ทสโมฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๔๓": "ตสฺสุทฺทานํ ",
  "ปฺลิ-ตฺวฺ-กฺทฺ๑๐:๖ฯ๓ฯ๔๔": "โกสมฺพิยํ ชินวโร, ",
  "ปฺลิ-ตฺวฺ-กฺทฺ๑๐:๖ฯ๓ฯ๔๕": "วิวาทาปตฺติทสฺสเน; ",
  "ปฺลิ-ตฺวฺ-กฺทฺ๑๐:๖ฯ๓ฯ๔๖": "นุกฺขิเปยฺย ยสฺมึ ตสฺมึ, ",
  "ปฺลิ-ตฺวฺ-กฺทฺ๑๐:๖ฯ๓ฯ๔๗": "สทฺธายาปตฺติ เทสเยฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๔๘": "อนฺโตสีมายํ ตตฺเถว, ",
  "ปฺลิ-ตฺวฺ-กฺทฺ๑๐:๖ฯ๓ฯ๔๙": "พาลกญฺเจว วํสทา; ",
  "ปฺลิ-ตฺวฺ-กฺทฺ๑๐:๖ฯ๓ฯ๕๐": "ปาลิเลยฺยา จ สาวตฺถิ, ",
  "ปฺลิ-ตฺวฺ-กฺทฺ๑๐:๖ฯ๓ฯ๕๑": "สาริปุตฺโต จ โกลิโตฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๕๒": "มหากสฺสปกจฺจานา, ",
  "ปฺลิ-ตฺวฺ-กฺทฺ๑๐:๖ฯ๓ฯ๕๓": "โกฏฺฐิโก กปฺปิเนน จ; ",
  "ปฺลิ-ตฺวฺ-กฺทฺ๑๐:๖ฯ๓ฯ๕๔": "มหาจุนฺโท อนุรุทฺโธ, ",
  "ปฺลิ-ตฺวฺ-กฺทฺ๑๐:๖ฯ๓ฯ๕๕": "เรวโต อุปาลิ จุโภฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๕๖": "อานนฺโท ราหุโล เจว, ",
  "ปฺลิ-ตฺวฺ-กฺทฺ๑๐:๖ฯ๓ฯ๕๗": "โคตมีนาถปิณฺฑิโก; ",
  "ปฺลิ-ตฺวฺ-กฺทฺ๑๐:๖ฯ๓ฯ๕๘": "เสนาสนํ วิวิตฺตญฺจ, ",
  "ปฺลิ-ตฺวฺ-กฺทฺ๑๐:๖ฯ๓ฯ๕๙": "อามิสํ สมกมฺปิ จฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๖๐": "น เกหิ ฉนฺโท ทาตพฺโพ, ",
  "ปฺลิ-ตฺวฺ-กฺทฺ๑๐:๖ฯ๓ฯ๖๑": "อุปาลิปริปุจฺฉิโต; ",
  "ปฺลิ-ตฺวฺ-กฺทฺ๑๐:๖ฯ๓ฯ๖๒": "อนานุวชฺโช สีเลน, ",
  "ปฺลิ-ตฺวฺ-กฺทฺ๑๐:๖ฯ๓ฯ๖๓": "สามคฺคี ชินสาสเนติฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๖๔": "โกสมฺพกกฺขนฺธโก นิฏฺฐิโตฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๖๕": "มหาวคฺโค นิฏฺฐิโตฯ ",
  "ปฺลิ-ตฺวฺ-กฺทฺ๑๐:๖ฯ๓ฯ๖๖": "มหาวคฺคปาฬิ นิฏฺฐิตาฯ "
}
