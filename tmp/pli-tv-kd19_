{
  "ปฺลิ-ตฺวฺ-กฺทฺ๑๙:๐ฯ๑": "เถรวาท วินยปิฏก ",
  "ปฺลิ-ตฺวฺ-กฺทฺ๑๙:๐ฯ๒": "จูฬวคฺค ",
  "ปฺลิ-ตฺวฺ-กฺทฺ๑๙:๐ฯ๓": "๑๙ฯ ปาติโมกฺขฏฺฐปนกฺขนฺธก ",
  "ปฺลิ-ตฺวฺ-กฺทฺ๑๙:๐ฯ๔": "๑ฯ ปาติโมกฺขุทฺเทสยาจน ",
  "ปฺลิ-ตฺวฺ-กฺทฺ๑๙:๑ฯ๑ฯ๑": "เตน สมเยน พุทฺโธ ภควา สาวตฺถิยํ วิหรติ ปุพฺพาราเม มิคารมาตุ ปาสาเทฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๒": "เตน โข ปน สมเยน ภควา ตทหุโปสเถ ภิกฺขุสงฺฆปริวุโต นิสินฺโน โหติฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๓": "อถ โข อายสฺมา อานนฺโท อภิกฺกนฺตาย รตฺติยา นิกฺขนฺเต ปฐเม ยาเม อุฏฺฐายาสนา เอกํสํ อุตฺตราสงฺคํ กริตฺวา เยน ภควา เตนญฺชลึ ปณาเมตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑๙:๑ฯ๑ฯ๔": "“อภิกฺกนฺตา, ภนฺเต, รตฺติ, นิกฺขนฺโต ปฐโม ยาโม, จิรนิสินฺโน ภิกฺขุสงฺโฆฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๕": "อุทฺทิสตุ, ภนฺเต, ภควา ภิกฺขูนํ ปาติโมกฺขนฺ”ติฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๖": "เอวํ วุตฺเต, ภควา ตุณฺหี อโหสิฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๗": "ทุติยมฺปิ โข อายสฺมา อานนฺโท อภิกฺกนฺตาย รตฺติยา นิกฺขนฺเต มชฺฌิเม ยาเม อุฏฺฐายาสนา เอกํสํ อุตฺตราสงฺคํ กริตฺวา เยน ภควา เตนญฺชลึ ปณาเมตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑๙:๑ฯ๑ฯ๘": "“อภิกฺกนฺตา, ภนฺเต, รตฺติ, นิกฺขนฺโต มชฺฌิโม ยาโม, จิรนิสินฺโน ภิกฺขุสงฺโฆฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๙": "อุทฺทิสตุ, ภนฺเต, ภควา ภิกฺขูนํ ปาติโมกฺขนฺ”ติฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๑๐": "ทุติยมฺปิ โข ภควา ตุณฺหี อโหสิฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๑๑": "ตติยมฺปิ โข อายสฺมา อานนฺโท อภิกฺกนฺตาย รตฺติยา นิกฺขนฺเต ปจฺฉิเม ยาเม อุทฺธเสฺต อรุเณ นนฺทิมุขิยา รตฺติยา อุฏฺฐายาสนา เอกํสํ อุตฺตราสงฺคํ กริตฺวา เยน ภควา เตนญฺชลึ ปณาเมตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑๙:๑ฯ๑ฯ๑๒": "“อภิกฺกนฺตา, ภนฺเต, รตฺติ, นิกฺขนฺโต ปจฺฉิโม ยาโม, อุทฺธสฺตํ อรุณํ นนฺทิมุขิ รตฺติ, จิรนิสินฺโน ภิกฺขุสงฺโฆฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๑๓": "อุทฺทิสตุ, ภนฺเต, ภควา ภิกฺขูนํ ปาติโมกฺขนฺ”ติฯ ",
  "ปฺลิ-ตฺวฺ-กฺทฺ๑๙:๑ฯ๑ฯ๑๔": "“อปริสุทฺธา, อานนฺท, ปริสา”ติฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๑": "อถ โข อายสฺมโต มหาโมคฺคลฺลานสฺส เอตทโหสิ—",
  "ปฺลิ-ตฺวฺ-กฺทฺ๑๙:๑ฯ๒ฯ๒": "“กํ นุ โข ภควา ปุคฺคลํ สนฺธาย เอวมาห—",
  "ปฺลิ-ตฺวฺ-กฺทฺ๑๙:๑ฯ๒ฯ๓": "‘อปริสุทฺธา, อานนฺท, ปริสา’”ติ? ",
  "ปฺลิ-ตฺวฺ-กฺทฺ๑๙:๑ฯ๒ฯ๔": "อถ โข อายสฺมา มหาโมคฺคลฺลาโน สพฺพาวนฺตํ ภิกฺขุสงฺฆํ เจตสา เจโต ปริจฺจ มนสากาสิฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๕": "อทฺทสา โข อายสฺมา มหาโมคฺคลฺลาโน ตํ ปุคฺคลํ ทุสฺสีลํ ปาปธมฺมํ อสุจิสงฺกสฺสรสมาจารํ ปฏิจฺฉนฺนกมฺมนฺตํ อสฺสมณํ สมณปฏิญฺญํ อพฺรหฺมจารึ พฺรหฺมจาริปฏิญฺญํ อนฺโตปูตึ อวสฺสุตํ กสมฺพุชาตํ มชฺเฌ ภิกฺขุสงฺฆสฺส นิสินฺนํฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๖": "ทิสฺวาน เยน โส ปุคฺคโล เตนุปสงฺกมิ, อุปสงฺกมิตฺวา ตํ ปุคฺคลํ เอตทโวจ—",
  "ปฺลิ-ตฺวฺ-กฺทฺ๑๙:๑ฯ๒ฯ๗": "“อุฏฺเฐหิ, อาวุโส, ทิฏฺโฐสิ ภควตา; ",
  "ปฺลิ-ตฺวฺ-กฺทฺ๑๙:๑ฯ๒ฯ๘": "นตฺถิ เต ภิกฺขูหิ สทฺธึ สํวาโส”ติฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๙": "เอวํ วุตฺเต, โส ปุคฺคโล ตุณฺหี อโหสิฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๑๐": "ทุติยมฺปิ โข อายสฺมา มหาโมคฺคลฺลาโน ตํ ปุคฺคลํ เอตทโวจ—",
  "ปฺลิ-ตฺวฺ-กฺทฺ๑๙:๑ฯ๒ฯ๑๑": "“อุฏฺเฐหิ, อาวุโส, ทิฏฺโฐสิ ภควตา; ",
  "ปฺลิ-ตฺวฺ-กฺทฺ๑๙:๑ฯ๒ฯ๑๒": "นตฺถิ เต ภิกฺขูหิ สทฺธึ สํวาโส”ติฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๑๓": "ทุติยมฺปิ โข โส ปุคฺคโล ตุณฺหี อโหสิฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๑๔": "ตติยมฺปิ โข อายสฺมา มหาโมคฺคลฺลาโน ตํ ปุคฺคลํ เอตทโวจ—",
  "ปฺลิ-ตฺวฺ-กฺทฺ๑๙:๑ฯ๒ฯ๑๕": "“อุฏฺเฐหิ, อาวุโส, ทิฏฺโฐสิ ภควตา; ",
  "ปฺลิ-ตฺวฺ-กฺทฺ๑๙:๑ฯ๒ฯ๑๖": "นตฺถิ เต ภิกฺขูหิ สทฺธึ สํวาโส”ติฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๑๗": "ตติยมฺปิ โข โส ปุคฺคโล ตุณฺหี อโหสิฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๑๘": "อถ โข อายสฺมา มหาโมคฺคลฺลาโน ตํ ปุคฺคลํ พาหายํ คเหตฺวา พหิทฺวารโกฏฺฐกา นิกฺขาเมตฺวา สูจิฆฏิกํ ทตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑๙:๑ฯ๒ฯ๑๙": "“นิกฺขามิโต โส, ภนฺเต, ปุคฺคโล มยา; ",
  "ปฺลิ-ตฺวฺ-กฺทฺ๑๙:๑ฯ๒ฯ๒๐": "สุทฺธา ปริสา; ",
  "ปฺลิ-ตฺวฺ-กฺทฺ๑๙:๑ฯ๒ฯ๒๑": "อุทฺทิสตุ, ภนฺเต, ภควา ภิกฺขูนํ ปาติโมกฺขนฺ”ติฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๒๒": "“อจฺฉริยํ, โมคฺคลฺลาน, อพฺภุตํ, โมคฺคลฺลาน, ยาว พาหาคหณาปิ นาม โส โมฆปุริโส อาคเมสฺสตี”ติฯ ",
  "ปฺลิ-ตฺวฺ-กฺทฺ๑๙:๑ฯ๒ฯ๒๓": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๙:๑ฯ๓ฯ๐": "๒ฯ มหาสมุทฺเทอฏฺฐจฺฉริย ",
  "ปฺลิ-ตฺวฺ-กฺทฺ๑๙:๑ฯ๓ฯ๑": "“อฏฺฐิเม, ภิกฺขเว, มหาสมุทฺเท อจฺฉริยา อพฺภุตา ธมฺมา, เย ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๒": "กตเม อฏฺฐ? ",
  "ปฺลิ-ตฺวฺ-กฺทฺ๑๙:๑ฯ๓ฯ๓": "มหาสมุทฺโท, ภิกฺขเว, อนุปุพฺพนินฺโน อนุปุพฺพโปโณ อนุปุพฺพปพฺภาโร น อายตเกเนว ปปาโตฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๔": "ยมฺปิ, ภิกฺขเว, มหาสมุทฺโท อนุปุพฺพนินฺโน อนุปุพฺพโปโณ อนุปุพฺพปพฺภาโร น อายตเกเนว ปปาโต—",
  "ปฺลิ-ตฺวฺ-กฺทฺ๑๙:๑ฯ๓ฯ๕": "อยํ, ภิกฺขเว, มหาสมุทฺเท ปฐโม อจฺฉริโย อพฺภุโต ธมฺโม, ยํ ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๖": "ปุน จปรํ, ภิกฺขเว, มหาสมุทฺโท ฐิตธมฺโม เวลํ นาติวตฺตติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๗": "ยมฺปิ, ภิกฺขเว, มหาสมุทฺโท ฐิตธมฺโม เวลํ นาติวตฺตติ—",
  "ปฺลิ-ตฺวฺ-กฺทฺ๑๙:๑ฯ๓ฯ๘": "อยํ, ภิกฺขเว, มหาสมุทฺเท ทุติโย อจฺฉริโย อพฺภุโต ธมฺโม, ยํ ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๙": "ปุน จปรํ, ภิกฺขเว, มหาสมุทฺโท น มเตน กุณเปน สํวสติฯ ยํ โหติ มหาสมุทฺเท มตํ กุณปํ, ตํ ขิปฺปญฺเญว ตีรํ วาเหติ, ถลํ อุสฺสาเรติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๑๐": "ยมฺปิ, ภิกฺขเว, มหาสมุทฺโท น มเตน กุณเปน สํวสติ, ยํ โหติ มหาสมุทฺเท มตํ กุณปํ, ตํ ขิปฺปญฺเญว ตีรํ วาเหติ, ถลํ อุสฺสาเรติ—",
  "ปฺลิ-ตฺวฺ-กฺทฺ๑๙:๑ฯ๓ฯ๑๑": "อยํ, ภิกฺขเว, มหาสมุทฺเท ตติโย อจฺฉริโย อพฺภุโต ธมฺโม, ยํ ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๑๒": "ปุน จปรํ, ภิกฺขเว, ยา กาจิ มหานทิโย, เสยฺยถิทํ—คงฺคา, ยมุนา, อจิรวตี, สรภู, มหี, ตา มหาสมุทฺทํ ปตฺตา ชหนฺติ ปุริมานิ นามโคตฺตานิ, มหาสมุทฺโทเตฺวว สงฺขํ คจฺฉนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๑๓": "ยมฺปิ, ภิกฺขเว, ยา กาจิ มหานทิโย, เสยฺยถิทํ—คงฺคา, ยมุนา, อจิรวตี, สรภู, มหี, ตา มหาสมุทฺทํ ปตฺตา ชหนฺติ ปุริมานิ นามโคตฺตานิ, มหาสมุทฺโทเตฺวว สงฺขํ คจฺฉนฺติ—",
  "ปฺลิ-ตฺวฺ-กฺทฺ๑๙:๑ฯ๓ฯ๑๔": "อยํ, ภิกฺขเว, มหาสมุทฺเท จตุตฺโถ อจฺฉริโย อพฺภุโต ธมฺโม, ยํ ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๑๕": "ปุน จปรํ, ภิกฺขเว, ยา จ โลเก สวนฺติโย มหาสมุทฺทํ อปฺเปนฺติ, ยา จ อนฺตลิกฺขา ธารา ปปตนฺติ, น เตน มหาสมุทฺทสฺส อูนตฺตํ วา ปูรตฺตํ วา ปญฺญายติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๑๖": "ยมฺปิ, ภิกฺขเว, ยา จ โลเก สวนฺติโย มหาสมุทฺทํ อปฺเปนฺติ, ยา จ อนฺตลิกฺขา ธารา ปปตนฺติ, น เตน มหาสมุทฺทสฺส อูนตฺตํ วา ปูรตฺตํ วา ปญฺญายติ—",
  "ปฺลิ-ตฺวฺ-กฺทฺ๑๙:๑ฯ๓ฯ๑๗": "อยํ, ภิกฺขเว, มหาสมุทฺเท ปญฺจโม อจฺฉริโย อพฺภุโต ธมฺโม, ยํ ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๑๘": "ปุน จปรํ, ภิกฺขเว, มหาสมุทฺโท เอกรโส โลณรโสฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๑๙": "ยมฺปิ, ภิกฺขเว, มหาสมุทฺโท เอกรโส โลณรโส—",
  "ปฺลิ-ตฺวฺ-กฺทฺ๑๙:๑ฯ๓ฯ๒๐": "อยํ, ภิกฺขเว, มหาสมุทฺเท ฉฏฺโฐ อจฺฉริโย อพฺภุโต ธมฺโม, ยํ ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๒๑": "ปุน จปรํ, ภิกฺขเว, มหาสมุทฺโท พหุรตโน อเนกรตโนฯ ตตฺริมานิ รตนานิ, เสยฺยถิทํ—มุตฺตา, มณิ, เวฬุริโย, สงฺโข, สิลา, ปวาฬํ, รชตํ, ชาตรูปํ, โลหิตโก, มสารคลฺลํฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๒๒": "ยมฺปิ, ภิกฺขเว, มหาสมุทฺโท พหุรตโน อเนกรตโน, ตตฺริมานิ รตนานิ, เสยฺยถิทํ—มุตฺตา, มณิ, เวฬุริโย, สงฺโข, สิลา, ปวาฬํ, รชตํ, ชาตรูปํ, โลหิตโก, มสารคลฺลํ—",
  "ปฺลิ-ตฺวฺ-กฺทฺ๑๙:๑ฯ๓ฯ๒๓": "อยํ, ภิกฺขเว, มหาสมุทฺเท สตฺตโม อจฺฉริโย อพฺภุโต ธมฺโม, ยํ ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๒๔": "ปุน จปรํ, ภิกฺขเว, มหาสมุทฺโท มหตํ ภูตานํ อาวาโสฯ ตตฺริเม ภูตา—ติมิ, ติมิงฺคโล, ติมิติมิงฺคโล, อสุรา, นาคา, คนฺธพฺพาฯ สนฺติ มหาสมุทฺเท โยชนสติกาปิ อตฺตภาวา, ทฺวิโยชนสติกาปิ อตฺตภาวา, ติโยชนสติกาปิ อตฺตภาวา, จตุโยชนสติกาปิ อตฺตภาวา, ปญฺจโยชนสติกาปิ อตฺตภาวาฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๒๕": "ยมฺปิ, ภิกฺขเว, มหาสมุทฺโท มหตํ ภูตานํ อาวาโส, ตตฺริเม ภูตา—ติมิ, ติมิงฺคโล, ติมิติมิงฺคโล, อสุรา, นาคา, คนฺธพฺพา; สนฺติ มหาสมุทฺเท, โยชนสติกาปิ อตฺตภาวา …เป… ปญฺจโยชนสติกาปิ อตฺตภาวา—",
  "ปฺลิ-ตฺวฺ-กฺทฺ๑๙:๑ฯ๓ฯ๒๖": "อยํ, ภิกฺขเว, มหาสมุทฺเท อฏฺฐโม อจฺฉริโย อพฺภุโต ธมฺโม, ยํ ทิสฺวา ทิสฺวา อสุรา มหาสมุทฺเท อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๓ฯ๒๗": "อิเม โข, ภิกฺขเว, มหาสมุทฺเท อฏฺฐ อจฺฉริยา อพฺภุตา ธมฺมา, เย ทิสฺวา ทิสฺวา อสุรา มหาสมุทฺเท อภิรมนฺ”ติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๐": "๓ฯ อิมสฺมึธมฺมวินเยอฏฺฐจฺฉริย ",
  "ปฺลิ-ตฺวฺ-กฺทฺ๑๙:๑ฯ๔ฯ๑": "เอวเมว โข, ภิกฺขเว, อิมสฺมึ ธมฺมวินเย อฏฺฐ อจฺฉริยา อพฺภุตา ธมฺมา, เย ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๒": "กตเม อฏฺฐ? ",
  "ปฺลิ-ตฺวฺ-กฺทฺ๑๙:๑ฯ๔ฯ๓": "เสยฺยถาปิ, ภิกฺขเว, มหาสมุทฺโท อนุปุพฺพนินฺโน อนุปุพฺพโปโณ อนุปุพฺพปพฺภาโร น อายตเกเนว ปปาโต; ",
  "ปฺลิ-ตฺวฺ-กฺทฺ๑๙:๑ฯ๔ฯ๔": "เอวเมว โข, ภิกฺขเว, อิมสฺมึ ธมฺมวินเย อนุปุพฺพสิกฺขา อนุปุพฺพกิริยา อนุปุพฺพปฏิปทา น อายตเกเนว อญฺญาปฏิเวโธฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๕": "ยมฺปิ, ภิกฺขเว, อิมสฺมึ ธมฺมวินเย อนุปุพฺพสิกฺขา อนุปุพฺพกิริยา อนุปุพฺพปฏิปทา น อายตเกเนว อญฺญาปฏิเวโธ—",
  "ปฺลิ-ตฺวฺ-กฺทฺ๑๙:๑ฯ๔ฯ๖": "อยํ, ภิกฺขเว, อิมสฺมึ ธมฺมวินเย ปฐโม อจฺฉริโย อพฺภุโต ธมฺโม, ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๗": "เสยฺยถาปิ, ภิกฺขเว, มหาสมุทฺโท ฐิตธมฺโม เวลํ นาติวตฺตติ; ",
  "ปฺลิ-ตฺวฺ-กฺทฺ๑๙:๑ฯ๔ฯ๘": "เอวเมว โข, ภิกฺขเว, ยํ มยา มม สาวกานํ สิกฺขาปทํ ปญฺญตฺตํ, ตํ มม สาวกา ชีวิตเหตุปิ นาติกฺกมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๙": "ยมฺปิ, ภิกฺขเว, มยา มม สาวกานํ สิกฺขาปทํ ปญฺญตฺตํ, ตํ มม สาวกา ชีวิตเหตุปิ นาติกฺกมนฺติ—",
  "ปฺลิ-ตฺวฺ-กฺทฺ๑๙:๑ฯ๔ฯ๑๐": "อยํ, ภิกฺขเว, อิมสฺมึ ธมฺมวินเย ทุติโย อจฺฉริโย อพฺภุโต ธมฺโม, ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๑๑": "เสยฺยถาปิ, ภิกฺขเว, มหาสมุทฺโท น มเตน กุณเปน สํวสติ, ยํ โหติ มหาสมุทฺเท มตํ กุณปํ ตํ ขิปฺปเมว ตีรํ วาเหติ, ถลํ อุสฺสาเรติ; ",
  "ปฺลิ-ตฺวฺ-กฺทฺ๑๙:๑ฯ๔ฯ๑๒": "เอวเมว โข, ภิกฺขเว, โย โส ปุคฺคโล ทุสฺสีโล ปาปธมฺโม อสุจิสงฺกสฺสรสมาจาโร ปฏิจฺฉนฺนกมฺมนฺโต อสฺสมโณ สมณปฏิญฺโญ อพฺรหฺมจารี พฺรหฺมจาริปฏิญฺโญ อนฺโตปูติ อวสฺสุโต กสมฺพุชาโต, น เตน สงฺโฆ สํวสติ, ขิปฺปเมว นํ สนฺนิปติตฺวา อุกฺขิปติ, กิญฺจาปิ โข โส โหติ มชฺเฌ ภิกฺขุสงฺฆสฺส นิสินฺโนฯ อถ โข โส อารกาว สงฺฆมฺหา, สงฺโฆ จ เตนฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๑๓": "ยมฺปิ, ภิกฺขเว, โย โส ปุคฺคโล ทุสฺสีโล ปาปธมฺโม อสุจิสงฺกสฺสรสมาจาโร ปฏิจฺฉนฺนกมฺมนฺโต อสฺสมโณ สมณปฏิญฺโญ อพฺรหฺมจารี พฺรหฺมจาริปฏิญฺโญ อนฺโตปูติ อวสฺสุโต กสมฺพุชาโต, น เตน สงฺโฆ สํวสติ, ขิปฺปเมว นํ สนฺนิปติตฺวา อุกฺขิปติ, กิญฺจาปิ โข โส โหติ มชฺเฌ ภิกฺขุสงฺฆสฺส นิสินฺโน, อถ โข โส อารกาว สงฺฆมฺหา, สงฺโฆ จ เตน—",
  "ปฺลิ-ตฺวฺ-กฺทฺ๑๙:๑ฯ๔ฯ๑๔": "อยํ, ภิกฺขเว, อิมสฺมึ ธมฺมวินเย ตติโย อจฺฉริโย อพฺภุโต ธมฺโม, ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๑๕": "เสยฺยถาปิ, ภิกฺขเว, ยา กาจิ มหานทิโย, เสยฺยถิทํ—คงฺคา, ยมุนา, อจิรวตี, สรภู, มหี, ตา มหาสมุทฺทํ ปตฺตา ชหนฺติ ปุริมานิ นามโคตฺตานิ, มหาสมุทฺโทเตฺวว สงฺขํ คจฺฉนฺติ; ",
  "ปฺลิ-ตฺวฺ-กฺทฺ๑๙:๑ฯ๔ฯ๑๖": "เอวเมว โข, ภิกฺขเว, จตฺตาโรเม วณฺณา—ขตฺติยา, พฺราหฺมณา, เวสฺสา, สุทฺทาฯ เต ตถาคตปฺปเวทิเต ธมฺมวินเย อคารสฺมา อนคาริยํ ปพฺพชิตฺวา ชหนฺติ ปุริมานิ นามโคตฺตานิ, สมณา สกฺยปุตฺติยาเตฺวว สงฺขํ คจฺฉนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๑๗": "ยมฺปิ, ภิกฺขเว, จตฺตาโรเม วณฺณา ขตฺติยา พฺราหฺมณา เวสฺสา สุทฺทา, เต ตถาคตปฺปเวทิเต ธมฺมวินเย อคารสฺมา อนคาริยํ ปพฺพชิตฺวา ชหนฺติ ปุริมานิ นามโคตฺตานิ, สมณา สกฺยปุตฺติยาเตฺวว สงฺขํ คจฺฉนฺติ—",
  "ปฺลิ-ตฺวฺ-กฺทฺ๑๙:๑ฯ๔ฯ๑๘": "อยํ, ภิกฺขเว, อิมสฺมึ ธมฺมวินเย จตุตฺโถ อจฺฉริโย อพฺภุโต ธมฺโม, ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๑๙": "เสยฺยถาปิ, ภิกฺขเว, ยา จ โลเก สวนฺติโย มหาสมุทฺทํ อปฺเปนฺติ, ยา จ อนฺตลิกฺขา ธารา ปปตนฺติ, น เตน มหาสมุทฺทสฺส อูนตฺตํ วา ปูรตฺตํ วา ปญฺญายติ; ",
  "ปฺลิ-ตฺวฺ-กฺทฺ๑๙:๑ฯ๔ฯ๒๐": "เอวเมว โข, ภิกฺขเว, พหู เจปิ ภิกฺขู อนุปาทิเสสาย นิพฺพานธาตุยา ปรินิพฺพายนฺติ, น เตน นิพฺพานธาตุยา อูนตฺตํ วา ปูรตฺตํ วา ปญฺญายติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๒๑": "ยมฺปิ, ภิกฺขเว, พหู เจปิ ภิกฺขู อนุปาทิเสสาย นิพฺพานธาตุยา ปรินิพฺพายนฺติ, น เตน นิพฺพานธาตุยา อูนตฺตํ วา ปูรตฺตํ วา ปญฺญายติ—",
  "ปฺลิ-ตฺวฺ-กฺทฺ๑๙:๑ฯ๔ฯ๒๒": "อยํ, ภิกฺขเว, อิมสฺมึ ธมฺมวินเย ปญฺจโม อจฺฉริโย อพฺภุโต ธมฺโม ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๒๓": "เสยฺยถาปิ, ภิกฺขเว, มหาสมุทฺโท เอกรโส โลณรโส; ",
  "ปฺลิ-ตฺวฺ-กฺทฺ๑๙:๑ฯ๔ฯ๒๔": "เอวเมว โข, ภิกฺขเว, อยํ ธมฺมวินโย เอกรโส วิมุตฺติรโสฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๒๕": "ยมฺปิ, ภิกฺขเว, อยํ ธมฺมวินโย เอกรโส วิมุตฺติรโส—",
  "ปฺลิ-ตฺวฺ-กฺทฺ๑๙:๑ฯ๔ฯ๒๖": "อยํ, ภิกฺขเว, อิมสฺมึ ธมฺมวินเย ฉฏฺโฐ อจฺฉริโย อพฺภุโต ธมฺโม, ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๒๗": "เสยฺยถาปิ, ภิกฺขเว, มหาสมุทฺโท พหุรตโน อเนกรตโน, ตตฺริมานิ รตนานิ, เสยฺยถิทํ—มุตฺตา, มณิ, เวฬุริโย, สงฺโข, สิลา, ปวาฬํ, รชตํ, ชาตรูปํ, โลหิตโก, มสารคลฺลํ; ",
  "ปฺลิ-ตฺวฺ-กฺทฺ๑๙:๑ฯ๔ฯ๒๘": "เอวเมว โข, ภิกฺขเว, อยํ ธมฺมวินโย พหุรตโน อเนกรตโนฯ ตตฺริมานิ รตนานิ, เสยฺยถิทํ—จตฺตาโร สติปฏฺฐานา, จตฺตาโร สมฺมปฺปธานา, จตฺตาโร อิทฺธิปาทา, ปญฺจินฺทฺริยานิ, ปญฺจ พลานิ, สตฺต โพชฺฌงฺคา, อริโย อฏฺฐงฺคิโก มคฺโคฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๒๙": "ยมฺปิ, ภิกฺขเว, อยํ ธมฺมวินโย พหุรตโน อเนกรตโน, ตตฺริมานิ รตนานิ, เสยฺยถิทํ—จตฺตาโร สติปฏฺฐานา …เป… อริโย อฏฺฐงฺคิโก มคฺโค—",
  "ปฺลิ-ตฺวฺ-กฺทฺ๑๙:๑ฯ๔ฯ๓๐": "อยํ, ภิกฺขเว, อิมสฺมึ ธมฺมวินเย สตฺตโม อจฺฉริโย อพฺภุโต ธมฺโม, ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๓๑": "เสยฺยถาปิ, ภิกฺขเว, มหาสมุทฺโท มหตํ ภูตานํ อาวาโส, ตตฺริเม ภูตา—ติมิ, ติมิงฺคโล, ติมิติมิงฺคโล, อสุรา, นาคา, คนฺธพฺพา, สนฺติ มหาสมุทฺเท โยชนสติกาปิ อตฺตภาวา, ทฺวิโยชนสติกาปิ อตฺตภาวา, ติโยชนสติกาปิ อตฺตภาวา, จตุโยชนสติกาปิ อตฺตภาวา, ปญฺจโยชนสติกาปิ อตฺตภาวา; ",
  "ปฺลิ-ตฺวฺ-กฺทฺ๑๙:๑ฯ๔ฯ๓๒": "เอวเมว โข, ภิกฺขเว, อยํ ธมฺมวินโย มหตํ ภูตานํ อาวาโสฯ ตตฺริเม ภูตา—โสตาปนฺโน, โสตาปตฺติผลสจฺฉิกิริยาย ปฏิปนฺโน; สกทาคามี, สกทาคามิผลสจฺฉิกิริยาย ปฏิปนฺโน; อนาคามี, อนาคามิผลสจฺฉิกิริยาย ปฏิปนฺโน; อรหา, อรหตฺตผลสจฺฉิกิริยาย ปฏิปนฺโนฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๓๓": "ยมฺปิ, ภิกฺขเว, อยํ ธมฺมวินโย มหตํ ภูตานํ อาวาโส, ตตฺริเม ภูตา—โสตาปนฺโน, โสตาปตฺติผลสจฺฉิกิริยาย ปฏิปนฺโน …เป… อรหา, อรหตฺตผลสจฺฉิกิริยาย ปฏิปนฺโน—",
  "ปฺลิ-ตฺวฺ-กฺทฺ๑๙:๑ฯ๔ฯ๓๔": "อยํ, ภิกฺขเว, อิมสฺมึ ธมฺมวินเย อฏฺฐโม อจฺฉริโย อพฺภุโต ธมฺโม, ยํ ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๓๕": "อิเม โข, ภิกฺขเว, อิมสฺมึ ธมฺมวินเย อฏฺฐ อจฺฉริยา อพฺภุตา ธมฺมา, เย ทิสฺวา ทิสฺวา ภิกฺขู อิมสฺมึ ธมฺมวินเย อภิรมนฺตี”ติฯ ",
  "ปฺลิ-ตฺวฺ-กฺทฺ๑๙:๑ฯ๔ฯ๓๖": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑๙:๑ฯ๔ฯ๓๗": "“ฉนฺนมติวสฺสติ, ",
  "ปฺลิ-ตฺวฺ-กฺทฺ๑๙:๑ฯ๔ฯ๓๘": "วิวฏํ นาติวสฺสติ; ",
  "ปฺลิ-ตฺวฺ-กฺทฺ๑๙:๑ฯ๔ฯ๓๙": "ตสฺมา ฉนฺนํ วิวเรถ, ",
  "ปฺลิ-ตฺวฺ-กฺทฺ๑๙:๑ฯ๔ฯ๔๐": "เอวํ ตํ นาติวสฺสตี”ติฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๐": "๔ฯ ปาติโมกฺขสวนารห ",
  "ปฺลิ-ตฺวฺ-กฺทฺ๑๙:๒ฯ๑ฯ๑": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๙:๒ฯ๑ฯ๒": "“นทานาหํ, ภิกฺขเว, อิโต ปรํ อุโปสถํ กริสฺสามิ, ปาติโมกฺขํ อุทฺทิสิสฺสามิฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๓": "ตุเมฺหวทานิ, ภิกฺขเว, อิโต ปรํ อุโปสถํ กเรยฺยาถ, ปาติโมกฺขํ อุทฺทิเสยฺยาถฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๔": "อฏฺฐานเมตํ, ภิกฺขเว, อนวกาโส ยํ ตถาคโต อปริสุทฺธาย ปริสาย อุโปสถํ กเรยฺย, ปาติโมกฺขํ อุทฺทิเสยฺยฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๕": "น จ, ภิกฺขเว, สาปตฺติเกน ปาติโมกฺขํ โสตพฺพํฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๖": "โย สุเณยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๗": "อนุชานามิ, ภิกฺขเว, โย สาปตฺติโก ปาติโมกฺขํ สุณาติ, ตสฺส ปาติโมกฺขํ ฐเปตุํฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๘": "เอวญฺจ ปน, ภิกฺขเว, ฐเปตพฺพํฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๙": "ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหริตพฺพํ—",
  "ปฺลิ-ตฺวฺ-กฺทฺ๑๙:๒ฯ๑ฯ๑๐": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๒ฯ๑ฯ๑๑": "อิตฺถนฺนาโม ปุคฺคโล สาปตฺติโก, ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺ’ติ ฐปิตํ โหติ ปาติโมกฺขนฺ”ติฯ ",
  "ปฺลิ-ตฺวฺ-กฺทฺ๑๙:๓ฯ๑ฯ๑": "เตน โข ปน สมเยน ฉพฺพคฺคิยา ภิกฺขู—",
  "ปฺลิ-ตฺวฺ-กฺทฺ๑๙:๓ฯ๑ฯ๒": "“นาเมฺห โกจิ ชานาตี”ติ สาปตฺติกาว ปาติโมกฺขํ สุณนฺติฯ ",
  "ปฺลิ-ตฺวฺ-กฺทฺ๑๙:๓ฯ๑ฯ๓": "เถรา ภิกฺขู ปรจิตฺตวิทุโน ภิกฺขูนํ อาโรเจนฺติ—",
  "ปฺลิ-ตฺวฺ-กฺทฺ๑๙:๓ฯ๑ฯ๔": "“อิตฺถนฺนาโม จ อิตฺถนฺนาโม จ, อาวุโส, ฉพฺพคฺคิยา ภิกฺขู—",
  "ปฺลิ-ตฺวฺ-กฺทฺ๑๙:๓ฯ๑ฯ๕": "‘นาเมฺห โกจิ ชานาตี’ติ สาปตฺติกาว ปาติโมกฺขํ สุณนฺตี”ติฯ ",
  "ปฺลิ-ตฺวฺ-กฺทฺ๑๙:๓ฯ๑ฯ๖": "อโสฺสสุํ โข ฉพฺพคฺคิยา ภิกฺขู—",
  "ปฺลิ-ตฺวฺ-กฺทฺ๑๙:๓ฯ๑ฯ๗": "“เถรา กิร ภิกฺขู ปรจิตฺตวิทุโน อเมฺห ภิกฺขูนํ อาโรเจนฺติ—",
  "ปฺลิ-ตฺวฺ-กฺทฺ๑๙:๓ฯ๑ฯ๘": "‘อิตฺถนฺนาโม จ อิตฺถนฺนาโม จ, อาวุโส, ฉพฺพคฺคิยา ภิกฺขู—",
  "ปฺลิ-ตฺวฺ-กฺทฺ๑๙:๓ฯ๑ฯ๙": "“นาเมฺห โกจิ ชานาตี”ติ สาปตฺติกาว ปาติโมกฺขํ สุณนฺตี’”ติฯ ",
  "ปฺลิ-ตฺวฺ-กฺทฺ๑๙:๓ฯ๑ฯ๑๐": "เต—",
  "ปฺลิ-ตฺวฺ-กฺทฺ๑๙:๓ฯ๑ฯ๑๑": "“ปุรมฺหากํ เปสลา ภิกฺขู ปาติโมกฺขํ ฐเปนฺตี”ติ—",
  "ปฺลิ-ตฺวฺ-กฺทฺ๑๙:๓ฯ๑ฯ๑๒": "ปฏิกจฺเจว สุทฺธานํ ภิกฺขูนํ อนาปตฺติกานํ อวตฺถุสฺมึ อการเณ ปาติโมกฺขํ ฐเปนฺติฯ ",
  "ปฺลิ-ตฺวฺ-กฺทฺ๑๙:๓ฯ๑ฯ๑๓": "เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑๙:๓ฯ๑ฯ๑๔": "“กถญฺหิ นาม ฉพฺพคฺคิยา ภิกฺขู สุทฺธานํ ภิกฺขูนํ อนาปตฺติกานํ อวตฺถุสฺมึ อการเณ ปาติโมกฺขํ ฐเปสฺสนฺตี”ติฯ ",
  "ปฺลิ-ตฺวฺ-กฺทฺ๑๙:๓ฯ๑ฯ๑๕": "อถ โข เต ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑๙:๓ฯ๑ฯ๑๖": "“สจฺจํ กิร, ภิกฺขเว, ฉพฺพคฺคิยา ภิกฺขู สุทฺธานํ ภิกฺขูนํ อนาปตฺติกานํ อวตฺถุสฺมึ อการเณ ปาติโมกฺขํ ฐเปนฺตี”ติ? ",
  "ปฺลิ-ตฺวฺ-กฺทฺ๑๙:๓ฯ๑ฯ๑๗": "“สจฺจํ, ภควา”ติ …เป… ",
  "ปฺลิ-ตฺวฺ-กฺทฺ๑๙:๓ฯ๑ฯ๑๘": "วิครหิตฺวา …เป… ",
  "ปฺลิ-ตฺวฺ-กฺทฺ๑๙:๓ฯ๑ฯ๑๙": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๙:๓ฯ๑ฯ๒๐": "“น, ภิกฺขเว, สุทฺธานํ ภิกฺขูนํ อนาปตฺติกานํ อวตฺถุสฺมึ อการเณ ปาติโมกฺขํ ฐเปตพฺพํฯ ",
  "ปฺลิ-ตฺวฺ-กฺทฺ๑๙:๓ฯ๑ฯ๒๑": "โย ฐเปยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑๙:๓ฯ๒ฯ๐": "๕ฯ ธมฺมิกาธมฺมิกปาติโมกฺขฏฺฐปน ",
  "ปฺลิ-ตฺวฺ-กฺทฺ๑๙:๓ฯ๒ฯ๑": "เอกํ, ภิกฺขเว, อธมฺมิกํ ปาติโมกฺขฏฺฐปนํ, เอกํ ธมฺมิกํ ปาติโมกฺขฏฺฐปนํ; ",
  "ปฺลิ-ตฺวฺ-กฺทฺ๑๙:๓ฯ๒ฯ๒": "เทฺว อธมฺมิกานิ ปาติโมกฺขฏฺฐปนานิ, เทฺว ธมฺมิกานิ; ",
  "ปฺลิ-ตฺวฺ-กฺทฺ๑๙:๓ฯ๒ฯ๓": "ตีณิ อธมฺมิกานิ ปาติโมกฺขฏฺฐปนานิ, ตีณิ ธมฺมิกานิ; ",
  "ปฺลิ-ตฺวฺ-กฺทฺ๑๙:๓ฯ๒ฯ๔": "จตฺตาริ อธมฺมิกานิ ปาติโมกฺขฏฺฐปนานิ, จตฺตาริ ธมฺมิกานิ; ",
  "ปฺลิ-ตฺวฺ-กฺทฺ๑๙:๓ฯ๒ฯ๕": "ปญฺจ อธมฺมิกานิ ปาติโมกฺขฏฺฐปนานิ, ปญฺจ ธมฺมิกานิ; ",
  "ปฺลิ-ตฺวฺ-กฺทฺ๑๙:๓ฯ๒ฯ๖": "ฉ อธมฺมิกานิ ปาติโมกฺขฏฺฐปนานิ, ฉ ธมฺมิกานิ; ",
  "ปฺลิ-ตฺวฺ-กฺทฺ๑๙:๓ฯ๒ฯ๗": "สตฺต อธมฺมิกานิ ปาติโมกฺขฏฺฐปนานิ, สตฺต ธมฺมิกานิ; ",
  "ปฺลิ-ตฺวฺ-กฺทฺ๑๙:๓ฯ๒ฯ๘": "อฏฺฐ อธมฺมิกานิ ปาติโมกฺขฏฺฐปนานิ, อฏฺฐ ธมฺมิกานิ; ",
  "ปฺลิ-ตฺวฺ-กฺทฺ๑๙:๓ฯ๒ฯ๙": "นว อธมฺมิกานิ ปาติโมกฺขฏฺฐปนานิ, นว ธมฺมิกานิ; ",
  "ปฺลิ-ตฺวฺ-กฺทฺ๑๙:๓ฯ๒ฯ๑๐": "ทส อธมฺมิกานิ ปาติโมกฺขฏฺฐปนานิ, ทส ธมฺมิกานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๑": "กตมํ เอกํ อธมฺมิกํ ปาติโมกฺขฏฺฐปนํ? ",
  "ปฺลิ-ตฺวฺ-กฺทฺ๑๙:๓ฯ๓ฯ๒": "อมูลิกาย สีลวิปตฺติยา ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๓": "อิทํ เอกํ อธมฺมิกํ ปาติโมกฺขฏฺฐปนํฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๔": "กตมํ เอกํ ธมฺมิกํ ปาติโมกฺขฏฺฐปนํ? ",
  "ปฺลิ-ตฺวฺ-กฺทฺ๑๙:๓ฯ๓ฯ๕": "สมูลิกาย สีลวิปตฺติยา ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๖": "อิทํ เอกํ ธมฺมิกํ ปาติโมกฺขฏฺฐปนํฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๗": "กตมานิ เทฺว อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๘": "อมูลิกาย สีลวิปตฺติยา ปาติโมกฺขํ ฐเปติ, อมูลิกาย อาจารวิปตฺติยา ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๙": "อิมานิ เทฺว อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๑๐": "กตมานิ เทฺว ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๑๑": "สมูลิกาย สีลวิปตฺติยา ปาติโมกฺขํ ฐเปติ, สมูลิกาย อาจารวิปตฺติยา ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๑๒": "อิมานิ เทฺว ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๑๓": "กตมานิ ตีณิ อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๑๔": "อมูลิกาย สีลวิปตฺติยา ปาติโมกฺขํ ฐเปติ, อมูลิกาย อาจารวิปตฺติยา ปาติโมกฺขํ ฐเปติ, อมูลิกาย ทิฏฺฐิวิปตฺติยา ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๑๕": "อิมานิ ตีณิ อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๑๖": "กตมานิ ตีณิ ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๑๗": "สมูลิกาย สีลวิปตฺติยา ปาติโมกฺขํ ฐเปติ, สมูลิกาย อาจารวิปตฺติยา ปาติโมกฺขํ ฐเปติ, สมูลิกาย ทิฏฺฐิวิปตฺติยา ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๑๘": "อิมานิ ตีณิ ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๑๙": "กตมานิ จตฺตาริ อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๒๐": "อมูลิกาย สีลวิปตฺติยา ปาติโมกฺขํ ฐเปติ, อมูลิกาย อาจารวิปตฺติยา ปาติโมกฺขํ ฐเปติ, อมูลิกาย ทิฏฺฐิวิปตฺติยา ปาติโมกฺขํ ฐเปติ, อมูลิกาย อาชีววิปตฺติยา ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๒๑": "อิมานิ จตฺตาริ อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๒๒": "กตมานิ จตฺตาริ ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๒๓": "สมูลิกาย สีลวิปตฺติยา ปาติโมกฺขํ ฐเปติ, สมูลิกาย อาจารวิปตฺติยา ปาติโมกฺขํ ฐเปติ, สมูลิกาย ทิฏฺฐิวิปตฺติยา ปาติโมกฺขํ ฐเปติ, สมูลิกาย อาชีววิปตฺติยา ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๒๔": "อิมานิ จตฺตาริ ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๒๕": "กตมานิ ปญฺจ อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๒๖": "อมูลเกน ปาราชิเกน ปาติโมกฺขํ ฐเปติ, อมูลเกน สงฺฆาทิเสเสน …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๒๗": "อมูลเกน ปาจิตฺติเยน … ",
  "ปฺลิ-ตฺวฺ-กฺทฺ๑๙:๓ฯ๓ฯ๒๘": "อมูลเกน ปาฏิเทสนีเยน … ",
  "ปฺลิ-ตฺวฺ-กฺทฺ๑๙:๓ฯ๓ฯ๒๙": "อมูลเกน ทุกฺกเฏน ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๓๐": "อิมานิ ปญฺจ อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๓๑": "กตมานิ ปญฺจ ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๓๒": "สมูลเกน ปาราชิเกน ปาติโมกฺขํ ฐเปติ, สมูลเกน สงฺฆาทิเสเสน …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๓๓": "ปาจิตฺติเยน … ",
  "ปฺลิ-ตฺวฺ-กฺทฺ๑๙:๓ฯ๓ฯ๓๔": "ปาฏิเทสนีเยน … ",
  "ปฺลิ-ตฺวฺ-กฺทฺ๑๙:๓ฯ๓ฯ๓๕": "ทุกฺกเฏน ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๓๖": "อิมานิ ปญฺจ ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๓๗": "กตมานิ ฉ อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๓๘": "อมูลิกาย สีลวิปตฺติยา ปาติโมกฺขํ ฐเปติ อกตาย, อมูลิกาย สีลวิปตฺติยา ปาติโมกฺขํ ฐเปติ กตาย; ",
  "ปฺลิ-ตฺวฺ-กฺทฺ๑๙:๓ฯ๓ฯ๓๙": "อมูลิกาย อาจารวิปตฺติยา ปาติโมกฺขํ ฐเปติ อกตาย, อมูลิกาย อาจารวิปตฺติยา ปาติโมกฺขํ ฐเปติ กตาย; ",
  "ปฺลิ-ตฺวฺ-กฺทฺ๑๙:๓ฯ๓ฯ๔๐": "อมูลิกาย ทิฏฺฐิวิปตฺติยา ปาติโมกฺขํ ฐเปติ อกตาย, อมูลิกาย ทิฏฺฐิวิปตฺติยา ปาติโมกฺขํ ฐเปติ กตาย—",
  "ปฺลิ-ตฺวฺ-กฺทฺ๑๙:๓ฯ๓ฯ๔๑": "อิมานิ ฉ อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๔๒": "กตมานิ ฉ ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๔๓": "สมูลิกาย สีลวิปตฺติยา ปาติโมกฺขํ ฐเปติ อกตาย, สมูลิกาย สีลวิปตฺติยา ปาติโมกฺขํ ฐเปติ กตาย; ",
  "ปฺลิ-ตฺวฺ-กฺทฺ๑๙:๓ฯ๓ฯ๔๔": "สมูลิกาย อาจารวิปตฺติยา …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๔๕": "ทิฏฺฐิวิปตฺติยา ปาติโมกฺขํ ฐเปติ อกตาย …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๔๖": "กตาย—",
  "ปฺลิ-ตฺวฺ-กฺทฺ๑๙:๓ฯ๓ฯ๔๗": "อิมานิ ฉ ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๔๘": "กตมานิ สตฺต อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๔๙": "อมูลเกน ปาราชิเกน ปาติโมกฺขํ ฐเปติ, อมูลเกน สงฺฆาทิเสเสน …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๕๐": "ถุลฺลจฺจเยน ปาจิตฺติเยน ปาฏิเทสนีเยน ทุกฺกเฏน ทุพฺภาสิเตน ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๕๑": "อิมานิ สตฺต อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๕๒": "กตมานิ สตฺต ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๕๓": "สมูลเกน ปาราชิเกน ปาติโมกฺขํ ฐเปติ, สมูลเกน สงฺฆาทิเสเสน …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๕๔": "ถุลฺลจฺจเยน ปาจิตฺติเยน ปาฏิเทสนีเยน ทุกฺกเฏน ทุพฺภาสิเตน ปาติโมกฺขํ ฐเปติ—",
  "ปฺลิ-ตฺวฺ-กฺทฺ๑๙:๓ฯ๓ฯ๕๕": "อิมานิ สตฺต ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๕๖": "กตมานิ อฏฺฐ อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๕๗": "อมูลิกาย สีลวิปตฺติยา ปาติโมกฺขํ ฐเปติ อกตาย, อมูลิกาย สีลวิปตฺติยา ปาติโมกฺขํ ฐเปติ กตาย; ",
  "ปฺลิ-ตฺวฺ-กฺทฺ๑๙:๓ฯ๓ฯ๕๘": "อมูลิกาย อาจารวิปตฺติยา …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๕๙": "ทิฏฺฐิวิปตฺติยา …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๖๐": "อาชีววิปตฺติยา ปาติโมกฺขํ ฐเปติ อกตาย …เป… กตาย—",
  "ปฺลิ-ตฺวฺ-กฺทฺ๑๙:๓ฯ๓ฯ๖๑": "อิมานิ อฏฺฐ อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๖๒": "กตมานิ อฏฺฐ ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๖๓": "สมูลิกาย สีลวิปตฺติยา ปาติโมกฺขํ ฐเปติ อกตาย, สมูลิกาย สีลวิปตฺติยา ปาติโมกฺขํ ฐเปติ กตาย; ",
  "ปฺลิ-ตฺวฺ-กฺทฺ๑๙:๓ฯ๓ฯ๖๔": "สมูลิกาย อาจารวิปตฺติยา …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๖๕": "ทิฏฺฐิวิปตฺติยา …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๖๖": "อาชีววิปตฺติยา ปาติโมกฺขํ ฐเปติ อกตาย …เป… กตาย—",
  "ปฺลิ-ตฺวฺ-กฺทฺ๑๙:๓ฯ๓ฯ๖๗": "อิมานิ อฏฺฐ ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๖๘": "กตมานิ นว อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๖๙": "อมูลิกาย สีลวิปตฺติยา ปาติโมกฺขํ ฐเปติ อกตาย, อมูลิกาย สีลวิปตฺติยา ปาติโมกฺขํ ฐเปติ กตาย, อมูลิกาย สีลวิปตฺติยา ปาติโมกฺขํ ฐเปติ กตากตาย; ",
  "ปฺลิ-ตฺวฺ-กฺทฺ๑๙:๓ฯ๓ฯ๗๐": "อมูลิกาย อาจารวิปตฺติยา …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๗๑": "ทิฏฺฐิวิปตฺติยา ปาติโมกฺขํ ฐเปติ อกตาย …เป… กตาย …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๗๒": "กตากตาย—",
  "ปฺลิ-ตฺวฺ-กฺทฺ๑๙:๓ฯ๓ฯ๗๓": "อิมานิ นว อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๗๔": "กตมานิ นว ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๗๕": "สมูลิกาย สีลวิปตฺติยา ปาติโมกฺขํ ฐเปติ อกตาย, สมูลิกาย สีลวิปตฺติยา ปาติโมกฺขํ ฐเปติ กตาย, สมูลิกาย สีลวิปตฺติยา ปาติโมกฺขํ ฐเปติ กตากตาย; ",
  "ปฺลิ-ตฺวฺ-กฺทฺ๑๙:๓ฯ๓ฯ๗๖": "สมูลิกาย อาจารวิปตฺติยา …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๗๗": "ทิฏฺฐิวิปตฺติยา ปาติโมกฺขํ ฐเปติ อกตาย …เป… กตาย …เป… ",
  "ปฺลิ-ตฺวฺ-กฺทฺ๑๙:๓ฯ๓ฯ๗๘": "กตากตาย—",
  "ปฺลิ-ตฺวฺ-กฺทฺ๑๙:๓ฯ๓ฯ๗๙": "อิมานิ นว ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๘๐": "กตมานิ ทส อธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๘๑": "น ปาราชิโก ตสฺสํ ปริสายํ นิสินฺโน โหติ, น ปาราชิกกถา วิปฺปกตา โหติ; ",
  "ปฺลิ-ตฺวฺ-กฺทฺ๑๙:๓ฯ๓ฯ๘๒": "น สิกฺขํ ปจฺจกฺขาตโก ตสฺสํ ปริสายํ นิสินฺโน โหติ, น สิกฺขํ ปจฺจกฺขาตกถา วิปฺปกตา โหติ; ",
  "ปฺลิ-ตฺวฺ-กฺทฺ๑๙:๓ฯ๓ฯ๘๓": "ธมฺมิกํ สามคฺคึ อุเปติ, น ธมฺมิกํ สามคฺคึ ปจฺจาทิยติ, น ธมฺมิกาย สามคฺคิยา ปจฺจาทานกถา วิปฺปกตา โหติ; ",
  "ปฺลิ-ตฺวฺ-กฺทฺ๑๙:๓ฯ๓ฯ๘๔": "น สีลวิปตฺติยา ทิฏฺฐสุตปริสงฺกิโต โหติ, น อาจารวิปตฺติยา ทิฏฺฐสุตปริสงฺกิโต โหติ, น ทิฏฺฐิวิปตฺติยา ทิฏฺฐสุตปริสงฺกิโต โหติ—",
  "ปฺลิ-ตฺวฺ-กฺทฺ๑๙:๓ฯ๓ฯ๘๕": "อิมานิ ทส อธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๓ฯ๘๖": "กตมานิ ทส ธมฺมิกานิ ปาติโมกฺขฏฺฐปนานิ? ",
  "ปฺลิ-ตฺวฺ-กฺทฺ๑๙:๓ฯ๓ฯ๘๗": "ปาราชิโก ตสฺสํ ปริสายํ นิสินฺโน โหติ, ปาราชิกกถา วิปฺปกตา โหติ; ",
  "ปฺลิ-ตฺวฺ-กฺทฺ๑๙:๓ฯ๓ฯ๘๘": "สิกฺขํ ปจฺจกฺขาตโก ตสฺสํ ปริสายํ นิสินฺโน โหติ, สิกฺขํ ปจฺจกฺขาตกถา วิปฺปกตา โหติ; ",
  "ปฺลิ-ตฺวฺ-กฺทฺ๑๙:๓ฯ๓ฯ๘๙": "ธมฺมิกํ สามคฺคึ น อุเปติ, ธมฺมิกํ สามคฺคึ ปจฺจาทิยติ, ธมฺมิกาย สามคฺคิยา ปจฺจาทานกถา วิปฺปกตา โหติ; ",
  "ปฺลิ-ตฺวฺ-กฺทฺ๑๙:๓ฯ๓ฯ๙๐": "สีลวิปตฺติยา ทิฏฺฐสุตปริสงฺกิโต โหติ, อาจารวิปตฺติยา ทิฏฺฐสุตปริสงฺกิโต โหติ, ทิฏฺฐิวิปตฺติยา ทิฏฺฐสุตปริสงฺกิโต โหติ—",
  "ปฺลิ-ตฺวฺ-กฺทฺ๑๙:๓ฯ๓ฯ๙๑": "อิมานิ ทส ธมฺมิกานิ ปาติโมกฺขฏฺฐปนานิฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๐": "๖ฯ ธมฺมิกปาติโมกฺขฏฺฐปน ",
  "ปฺลิ-ตฺวฺ-กฺทฺ๑๙:๓ฯ๔ฯ๑ฯ๑": "กถํ ปาราชิโก ตสฺสํ ปริสายํ นิสินฺโน โหติ? ",
  "ปฺลิ-ตฺวฺ-กฺทฺ๑๙:๓ฯ๔ฯ๒": "อิธ, ภิกฺขเว, เยหิ อากาเรหิ เยหิ ลิงฺเคหิ เยหิ นิมิตฺเตหิ ปาราชิกสฺส ธมฺมสฺส อชฺฌาปตฺติ โหติ, เตหิ อากาเรหิ เตหิ ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ ปาราชิกํ ธมฺมํ อชฺฌาปชฺชนฺตํฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๓": "น เหว โข ภิกฺขุ ภิกฺขุํ ปสฺสติ ปาราชิกํ ธมฺมํ อชฺฌาปชฺชนฺตํ, อปิ จ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๔ฯ๔": "‘อิตฺถนฺนาโม, อาวุโส, ภิกฺขุ ปาราชิกํ ธมฺมํ อชฺฌาปนฺโน’ติฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๕": "น เหว โข ภิกฺขุ ภิกฺขุํ ปสฺสติ ปาราชิกํ ธมฺมํ อชฺฌาปชฺชนฺตํ, นาปิ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๔ฯ๖": "‘อิตฺถนฺนาโม, อาวุโส, ภิกฺขุ ปาราชิกํ ธมฺมํ อชฺฌาปนฺโน’ติ, อปิ จ โสว ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๔ฯ๗": "‘อหํ, อาวุโส, ปาราชิกํ ธมฺมํ อชฺฌาปนฺโน’ติฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๘": "อากงฺขมาโน, ภิกฺขเว, ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๔ฯ๙": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๑๐": "อิตฺถนฺนาโม ปุคฺคโล ปาราชิกํ ธมฺมํ อชฺฌาปนฺโน, ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๔ฯ๑๑": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๑๒": "ภิกฺขุสฺส ปาติโมกฺเข ฐปิเต ปริสา วุฏฺฐาติ, ทสนฺนํ อนฺตรายานํ อญฺญตเรน—",
  "ปฺลิ-ตฺวฺ-กฺทฺ๑๙:๓ฯ๔ฯ๑๓": "ราชนฺตราเยน วา, โจรนฺตราเยน วา, อคฺยนฺตราเยน วา, อุทกนฺตราเยน วา, มนุสฺสนฺตราเยน วา, อมนุสฺสนฺตราเยน วา, วาฬนฺตราเยน วา, สรีสปนฺตราเยน วา, ชีวิตนฺตราเยน วา, พฺรหฺมจริยนฺตราเยน วาฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๑๔": "อากงฺขมาโน, ภิกฺขเว, ภิกฺขุ ตสฺมึ วา อาวาเส, อญฺญสฺมึ วา อาวาเส, ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๔ฯ๑๕": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๑๖": "อิตฺถนฺนามสฺส ปุคฺคลสฺส ปาราชิกกถา วิปฺปกตา, ตํ วตฺถุ อวินิจฺฉิตํฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๑๗": "ยทิ สงฺฆสฺส ปตฺตกลฺลํ, สงฺโฆ ตํ วตฺถุํ วินิจฺฉิเนยฺยา’ติฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๑๘": "เอวญฺเจตํ ลเภถ, อิจฺเจตํ กุสลํฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๑๙": "โน เจ ลเภถ, ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหริตพฺพํ—",
  "ปฺลิ-ตฺวฺ-กฺทฺ๑๙:๓ฯ๔ฯ๒๐": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๒๑": "อิตฺถนฺนามสฺส ปุคฺคลสฺส ปาราชิกกถา วิปฺปกตา, ตํ วตฺถุ อวินิจฺฉิตํฯ ",
  "ปฺลิ-ตฺวฺ-กฺทฺ๑๙:๓ฯ๔ฯ๒๒": "ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๔ฯ๒๓": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๑": "กถํ สิกฺขํ ปจฺจกฺขาตโก ตสฺสํ ปริสายํ นิสินฺโน โหติ? ",
  "ปฺลิ-ตฺวฺ-กฺทฺ๑๙:๓ฯ๕ฯ๒": "อิธ ปน, ภิกฺขเว, ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ สิกฺขา ปจฺจกฺขาตา โหติ, เตหิ อากาเรหิ เตหิ ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ สิกฺขํ ปจฺจกฺขนฺตํฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๓": "น เหว โข ภิกฺขุ ภิกฺขุํ ปสฺสติ สิกฺขํ ปจฺจกฺขนฺตํ, อปิ จ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๕ฯ๔": "‘อิตฺถนฺนาเมน, อาวุโส, ภิกฺขุนา สิกฺขา ปจฺจกฺขาตา’ติฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๕": "น เหว โข ภิกฺขุ ภิกฺขุํ ปสฺสติ สิกฺขํ ปจฺจกฺขนฺตํ, นาปิ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๕ฯ๖": "‘อิตฺถนฺนาเมน, อาวุโส, ภิกฺขุนา สิกฺขา ปจฺจกฺขาตา’ติ, อปิ จ โสว ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๕ฯ๗": "‘มยา, อาวุโส, สิกฺขา ปจฺจกฺขาตา’ติฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๘": "อากงฺขมาโน, ภิกฺขเว, ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๕ฯ๙": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๑๐": "อิตฺถนฺนาเมน ปุคฺคเลน สิกฺขา ปจฺจกฺขาตา, ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๕ฯ๑๑": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๑๒": "ภิกฺขุสฺส ปาติโมกฺเข ฐปิเต ปริสา วุฏฺฐาติ, ทสนฺนํ อนฺตรายานํ อญฺญตเรน—",
  "ปฺลิ-ตฺวฺ-กฺทฺ๑๙:๓ฯ๕ฯ๑๓": "ราชนฺตราเยน วา …เป… ",
  "ปฺลิ-ตฺวฺ-กฺทฺ๑๙:๓ฯ๕ฯ๑๔": "พฺรหฺมจริยนฺตราเยน วา, อากงฺขมาโน, ภิกฺขเว, ภิกฺขุ ตสฺมึ วา อาวาเส, อญฺญสฺมึ วา อาวาเส, ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๕ฯ๑๕": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๑๖": "อิตฺถนฺนามสฺส ปุคฺคลสฺส สิกฺขํ ปจฺจกฺขาตกถา วิปฺปกตา, ตํ วตฺถุ อวินิจฺฉิตํฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๑๗": "ยทิ สงฺฆสฺส ปตฺตกลฺลํ, สงฺโฆ ตํ วตฺถุํ วินิจฺฉิเนยฺยา’ติฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๑๘": "เอวญฺเจตํ ลเภถ, อิจฺเจตํ กุสลํฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๑๙": "โน เจ ลเภถ, ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหริตพฺพํ—",
  "ปฺลิ-ตฺวฺ-กฺทฺ๑๙:๓ฯ๕ฯ๒๐": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๒๑": "อิตฺถนฺนามสฺส ปุคฺคลสฺส สิกฺขํ ปจฺจกฺขาตกถา วิปฺปกตา, ตํ วตฺถุ อวินิจฺฉิตํฯ ",
  "ปฺลิ-ตฺวฺ-กฺทฺ๑๙:๓ฯ๕ฯ๒๒": "ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๕ฯ๒๓": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๖ฯ๑": "กถํ ธมฺมิกํ สามคฺคึ น อุเปติ? ",
  "ปฺลิ-ตฺวฺ-กฺทฺ๑๙:๓ฯ๖ฯ๒": "อิธ ปน, ภิกฺขเว, ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ ธมฺมิกาย สามคฺคิยานุปคมนํ โหติ, เตหิ อากาเรหิ เตหิ ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ ธมฺมิกํ สามคฺคึ น อุเปนฺตํฯ ",
  "ปฺลิ-ตฺวฺ-กฺทฺ๑๙:๓ฯ๖ฯ๓": "น เหว โข ภิกฺขุ ภิกฺขุํ ปสฺสติ ธมฺมิกํ สามคฺคึ น อุเปนฺตํ, อปิ จ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๖ฯ๔": "‘อิตฺถนฺนาโม, อาวุโส, ภิกฺขุ ธมฺมิกํ สามคฺคึ น อุเปตี’ติฯ ",
  "ปฺลิ-ตฺวฺ-กฺทฺ๑๙:๓ฯ๖ฯ๕": "น เหว โข ภิกฺขุ ภิกฺขุํ ปสฺสติ ธมฺมิกํ สามคฺคึ น อุเปนฺตํ, นาปิ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๖ฯ๖": "‘อิตฺถนฺนาโม, อาวุโส, ภิกฺขุ ธมฺมิกํ สามคฺคึ น อุเปตี’ติ, อปิ จ โสว ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๖ฯ๗": "‘อหํ, อาวุโส, ธมฺมิกํ สามคฺคึ น อุเปมี’ติฯ ",
  "ปฺลิ-ตฺวฺ-กฺทฺ๑๙:๓ฯ๖ฯ๘": "อากงฺขมาโน, ภิกฺขเว, ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๖ฯ๙": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๖ฯ๑๐": "อิตฺถนฺนาโม ปุคฺคโล ธมฺมิกํ สามคฺคึ น อุเปติ, ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๖ฯ๑๑": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๑": "กถํ ธมฺมิกํ สามคฺคึ ปจฺจาทิยติ? ",
  "ปฺลิ-ตฺวฺ-กฺทฺ๑๙:๓ฯ๗ฯ๒": "อิธ, ภิกฺขเว, ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ ธมฺมิกาย สามคฺคิยา ปจฺจาทานํ โหติ, เตหิ อากาเรหิ เตหิ ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ ธมฺมิกํ สามคฺคึ ปจฺจาทิยนฺตํฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๓": "น เหว โข ภิกฺขุ ภิกฺขุํ ปสฺสติ ธมฺมิกํ สามคฺคึ ปจฺจาทิยนฺตํ, อปิ จ อญฺโญ ภิกฺขุ ภิกฺขุสฺส อาโรเจติ—‘อิตฺถนฺนาโม, อาวุโส, ภิกฺขุ ธมฺมิกํ สามคฺคึ ปจฺจาทิยตี’ติฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๔": "น เหว โข ภิกฺขุ ภิกฺขุํ ปสฺสติ ธมฺมิกํ สามคฺคึ ปจฺจาทิยนฺตํ, นาปิ อญฺโญ ภิกฺขุ ภิกฺขุสฺส อาโรเจติ—‘อิตฺถนฺนาโม, อาวุโส, ภิกฺขุ ธมฺมิกํ สามคฺคึ ปจฺจาทิยตี’ติ, อปิ จ โสว ภิกฺขุ ภิกฺขุสฺส อาโรเจติ—‘อหํ, อาวุโส, ธมฺมิกํ สามคฺคึ ปจฺจาทิยามี’ติฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๕": "อากงฺขมาโน, ภิกฺขเว, ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๗ฯ๖": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๗": "อิตฺถนฺนาโม ปุคฺคโล ธมฺมิกํ สามคฺคึ ปจฺจาทิยติ, ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๗ฯ๘": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๙": "ภิกฺขุสฺส ปาติโมกฺเข ฐปิเต ปริสา วุฏฺฐาติ, ทสนฺนํ อนฺตรายานํ อญฺญตเรน—",
  "ปฺลิ-ตฺวฺ-กฺทฺ๑๙:๓ฯ๗ฯ๑๐": "ราชนฺตราเยน วา …เป… ",
  "ปฺลิ-ตฺวฺ-กฺทฺ๑๙:๓ฯ๗ฯ๑๑": "พฺรหฺมจริยนฺตราเยน วาฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๑๒": "อากงฺขมาโน, ภิกฺขเว, ภิกฺขุ ตสฺมึ วา อาวาเส, อญฺญสฺมึ วา อาวาเส, ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๗ฯ๑๓": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๑๔": "อิตฺถนฺนามสฺส ปุคฺคลสฺส ธมฺมิกาย สามคฺคิยา ปจฺจาทานกถา วิปฺปกตา, ตํ วตฺถุ อวินิจฺฉิตํฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๑๕": "ยทิ สงฺฆสฺส ปตฺตกลฺลํ, สงฺโฆ ตํ วตฺถุํ วินิจฺฉิเนยฺยา’ติฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๑๖": "เอวญฺเจตํ ลเภถ, อิจฺเจตํ กุสลํฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๑๗": "โน เจ ลเภถ, ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหริตพฺพํ—",
  "ปฺลิ-ตฺวฺ-กฺทฺ๑๙:๓ฯ๗ฯ๑๘": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๑๙": "อิตฺถนฺนามสฺส ปุคฺคลสฺส ธมฺมิกาย สามคฺคิยา ปจฺจาทานกถา วิปฺปกตา, ตํ วตฺถุ อวินิจฺฉิตํฯ ",
  "ปฺลิ-ตฺวฺ-กฺทฺ๑๙:๓ฯ๗ฯ๒๐": "ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๗ฯ๒๑": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๘ฯ๑": "กถํ สีลวิปตฺติยา ทิฏฺฐสุตปริสงฺกิโต โหติ? ",
  "ปฺลิ-ตฺวฺ-กฺทฺ๑๙:๓ฯ๘ฯ๒": "อิธ ปน, ภิกฺขเว, ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ สีลวิปตฺติยา ทิฏฺฐสุตปริสงฺกิโต โหติ, เตหิ อากาเรหิ เตหิ ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ สีลวิปตฺติยา ทิฏฺฐสุตปริสงฺกิตํฯ ",
  "ปฺลิ-ตฺวฺ-กฺทฺ๑๙:๓ฯ๘ฯ๓": "น เหว โข ภิกฺขุ ภิกฺขุํ ปสฺสติ สีลวิปตฺติยา ทิฏฺฐสุตปริสงฺกิตํ, อปิ จ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๘ฯ๔": "‘อิตฺถนฺนาโม, อาวุโส, ภิกฺขุ สีลวิปตฺติยา ทิฏฺฐสุตปริสงฺกิโต’ติฯ ",
  "ปฺลิ-ตฺวฺ-กฺทฺ๑๙:๓ฯ๘ฯ๕": "น เหว โข ภิกฺขุ ภิกฺขุํ ปสฺสติ สีลวิปตฺติยา ทิฏฺฐสุตปริสงฺกิตํ, นาปิ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๘ฯ๖": "‘อิตฺถนฺนาโม, อาวุโส, ภิกฺขุ สีลวิปตฺติยา ทิฏฺฐสุตปริสงฺกิโต’ติ, อปิ จ โสว ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๘ฯ๗": "‘อหํ, อาวุโส, สีลวิปตฺติยา ทิฏฺฐสุตปริสงฺกิโตมฺหี’ติฯ ",
  "ปฺลิ-ตฺวฺ-กฺทฺ๑๙:๓ฯ๘ฯ๘": "อากงฺขมาโน, ภิกฺขเว, ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๘ฯ๙": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๘ฯ๑๐": "อิตฺถนฺนาโม ปุคฺคโล สีลวิปตฺติยา ทิฏฺฐสุตปริสงฺกิโต, ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๘ฯ๑๑": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๑": "กถํ อาจารวิปตฺติยา ทิฏฺฐสุตปริสงฺกิโต โหติ? ",
  "ปฺลิ-ตฺวฺ-กฺทฺ๑๙:๓ฯ๙ฯ๒": "อิธ ปน, ภิกฺขเว, ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ อาจารวิปตฺติยา ทิฏฺฐสุตปริสงฺกิโต โหติ เตหิ อากาเรหิ เตหิ ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ อาจารวิปตฺติยา ทิฏฺฐสุตปริสงฺกิตํฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๓": "น เหว โข ภิกฺขุ ภิกฺขุํ ปสฺสติ อาจารวิปตฺติยา ทิฏฺฐสุตปริสงฺกิตํ, อปิ จ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๙ฯ๔": "‘อิตฺถนฺนาโม, อาวุโส, ภิกฺขุ อาจารวิปตฺติยา ทิฏฺฐสุตปริสงฺกิโต’ติฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๕": "น เหว โข ภิกฺขุ ภิกฺขุํ ปสฺสติ อาจารวิปตฺติยา ทิฏฺฐสุตปริสงฺกิตํ, นาปิ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๙ฯ๖": "‘อิตฺถนฺนาโม, อาวุโส, ภิกฺขุ อาจารวิปตฺติยา ทิฏฺฐสุตปริสงฺกิโต’ติ, อปิ จ โสว ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๙ฯ๗": "‘อหํ, อาวุโส, อาจารวิปตฺติยา ทิฏฺฐสุตปริสงฺกิโตมฺหี’ติฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๘": "อากงฺขมาโน, ภิกฺขเว, ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๙ฯ๙": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๑๐": "อิตฺถนฺนาโม ปุคฺคโล อาจารวิปตฺติยา ทิฏฺฐสุตปริสงฺกิโต, ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๙ฯ๑๑": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๑๒": "กถํ ทิฏฺฐิวิปตฺติยา ทิฏฺฐสุตปริสงฺกิโต โหติ? ",
  "ปฺลิ-ตฺวฺ-กฺทฺ๑๙:๓ฯ๙ฯ๑๓": "อิธ ปน, ภิกฺขเว, ภิกฺขุ เยหิ อากาเรหิ เยหิ ลิงฺเคหิ เยหิ นิมิตฺเตหิ ทิฏฺฐิวิปตฺติยา ทิฏฺฐสุตปริสงฺกิโต โหติ, เตหิ อากาเรหิ เตหิ ลิงฺเคหิ เตหิ นิมิตฺเตหิ ภิกฺขุ ภิกฺขุํ ปสฺสติ ทิฏฺฐิวิปตฺติยา ทิฏฺฐสุตปริสงฺกิตํฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๑๔": "น เหว โข ภิกฺขุ ภิกฺขุํ ปสฺสติ ทิฏฺฐิวิปตฺติยา ทิฏฺฐสุตปริสงฺกิตํ, อปิ จ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๙ฯ๑๕": "‘อิตฺถนฺนาโม, อาวุโส, ภิกฺขุ ทิฏฺฐิวิปตฺติยา ทิฏฺฐสุตปริสงฺกิโต’ติฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๑๖": "น เหว โข ภิกฺขุ ภิกฺขุํ ปสฺสติ ทิฏฺฐิวิปตฺติยา ทิฏฺฐสุตปริสงฺกิตํ, นาปิ อญฺโญ ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๙ฯ๑๗": "‘อิตฺถนฺนาโม, อาวุโส, ภิกฺขุ ทิฏฺฐิวิปตฺติยา ทิฏฺฐสุตปริสงฺกิโต’ติ, อปิ จ โสว ภิกฺขุ ภิกฺขุสฺส อาโรเจติ—",
  "ปฺลิ-ตฺวฺ-กฺทฺ๑๙:๓ฯ๙ฯ๑๘": "‘อหํ, อาวุโส, ทิฏฺฐิวิปตฺติยา ทิฏฺฐสุตปริสงฺกิโตมฺหี’ติฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๑๙": "อากงฺขมาโน, ภิกฺขเว, ภิกฺขุ เตน ทิฏฺเฐน เตน สุเตน ตาย ปริสงฺกาย ตทหุโปสเถ จาตุทฺทเส วา ปนฺนรเส วา ตสฺมึ ปุคฺคเล สมฺมุขีภูเต สงฺฆมชฺเฌ อุทาหเรยฺย—",
  "ปฺลิ-ตฺวฺ-กฺทฺ๑๙:๓ฯ๙ฯ๒๐": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๒๑": "อิตฺถนฺนาโม ปุคฺคโล ทิฏฺฐิวิปตฺติยา ทิฏฺฐสุตปริสงฺกิโต, ตสฺส ปาติโมกฺขํ ฐเปมิ, น ตสฺมึ สมฺมุขีภูเต ปาติโมกฺขํ อุทฺทิสิตพฺพนฺติ—",
  "ปฺลิ-ตฺวฺ-กฺทฺ๑๙:๓ฯ๙ฯ๒๒": "ธมฺมิกํ ปาติโมกฺขฏฺฐปนํ’ฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๒๓": "อิมานิ ทส ธมฺมิกานิ ปาติโมกฺขฏฺฐปนานี”ติฯ ",
  "ปฺลิ-ตฺวฺ-กฺทฺ๑๙:๓ฯ๙ฯ๒๔": "ปฐมภาณวาโร นิฏฺฐิโตฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๐": "๗ฯ อตฺตาทานองฺค ",
  "ปฺลิ-ตฺวฺ-กฺทฺ๑๙:๔ฯ๑ฯ๑": "อถ โข อายสฺมา อุปาลิ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๒": "เอกมนฺตํ นิสินฺโน โข อายสฺมา อุปาลิ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๙:๔ฯ๑ฯ๓": "“อตฺตาทานํ อาทาตุกาเมน, ภนฺเต, ภิกฺขุนา กตมงฺคสมนฺนาคตํ อตฺตาทานํ อาทาตพฺพนฺ”ติ? ",
  "ปฺลิ-ตฺวฺ-กฺทฺ๑๙:๔ฯ๑ฯ๔": "“อตฺตาทานํ อาทาตุกาเมน, อุปาลิ, ภิกฺขุนา ปญฺจงฺคสมนฺนาคตํ อตฺตาทานํ อาทาตพฺพํฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๕": "อตฺตาทานํ อาทาตุกาเมน, อุปาลิ, ภิกฺขุนา เอวํ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๔ฯ๑ฯ๖": "‘ยํ โข อหํ อิมํ อตฺตาทานํ อาทาตุกาโม, กาโล นุ โข อิมํ อตฺตาทานํ อาทาตุํ อุทาหุ โน’ติ? ",
  "ปฺลิ-ตฺวฺ-กฺทฺ๑๙:๔ฯ๑ฯ๗": "สเจ, อุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๘": "‘อกาโล อิมํ อตฺตาทานํ อาทาตุํ, โน กาโล’ติ, น ตํ, อุปาลิ, อตฺตาทานํ อาทาตพฺพํฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๙": "สเจ ปนุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๑๐": "‘กาโล อิมํ อตฺตาทานํ อาทาตุํ, โน อกาโล’ติ, เตนุปาลิ, ภิกฺขุนา อุตฺตริ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๔ฯ๑ฯ๑๑": "‘ยํ โข อหํ อิมํ อตฺตาทานํ อาทาตุกาโม, ภูตํ นุ โข อิทํ อตฺตาทานํ อุทาหุ โน’ติ? ",
  "ปฺลิ-ตฺวฺ-กฺทฺ๑๙:๔ฯ๑ฯ๑๒": "สเจ, อุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๑๓": "‘อภูตํ อิทํ อตฺตาทานํ, โน ภูตนฺ’ติ, น ตํ, อุปาลิ, อตฺตาทานํ อาทาตพฺพํฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๑๔": "สเจ ปนุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๑๕": "‘ภูตํ อิทํ อตฺตาทานํ, โน อภูตนฺ’ติ, เตนุปาลิ, ภิกฺขุนา อุตฺตริ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๔ฯ๑ฯ๑๖": "‘ยํ โข อหํ อิมํ อตฺตาทานํ อาทาตุกาโม, อตฺถสญฺหิตํ นุ โข อิทํ อตฺตาทานํ อุทาหุ โน’ติ? ",
  "ปฺลิ-ตฺวฺ-กฺทฺ๑๙:๔ฯ๑ฯ๑๗": "สเจ, อุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๑๘": "‘อนตฺถสญฺหิตํ อิทํ อตฺตาทานํ, โน อตฺถสญฺหิตนฺ’ติ, น ตํ, อุปาลิ, อตฺตาทานํ อาทาตพฺพํฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๑๙": "สเจ ปนุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๒๐": "‘อตฺถสญฺหิตํ อิทํ อตฺตาทานํ, โน อนตฺถสญฺหิตนฺ’ติ, เตนุปาลิ, ภิกฺขุนา อุตฺตริ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๔ฯ๑ฯ๒๑": "‘อิมํ โข อหํ อตฺตาทานํ อาทิยมาโน ลภิสฺสามิ สนฺทิฏฺเฐ สมฺภตฺเต ภิกฺขู ธมฺมโต วินยโต ปกฺเข อุทาหุ โน’ติ? ",
  "ปฺลิ-ตฺวฺ-กฺทฺ๑๙:๔ฯ๑ฯ๒๒": "สเจ, อุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๒๓": "‘อิมํ โข อหํ อตฺตาทานํ อาทิยมาโน น ลภิสฺสามิ สนฺทิฏฺเฐ สมฺภตฺเต ภิกฺขู ธมฺมโต วินยโต ปกฺเข’ติ, น ตํ, อุปาลิ, อตฺตาทานํ อาทาตพฺพํฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๒๔": "สเจ ปนุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๒๕": "‘อิมํ โข อหํ อตฺตาทานํ อาทิยมาโน ลภิสฺสามิ สนฺทิฏฺเฐ สมฺภตฺเต ภิกฺขู ธมฺมโต วินยโต ปกฺเข’ติ, เตนุปาลิ, ภิกฺขุนา อุตฺตริ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๔ฯ๑ฯ๒๖": "‘อิมํ โข เม อตฺตาทานํ อาทิยโต ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณํ อุทาหุ โน’ติ? ",
  "ปฺลิ-ตฺวฺ-กฺทฺ๑๙:๔ฯ๑ฯ๒๗": "สเจ อุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๒๘": "‘อิมํ โข เม อตฺตาทานํ อาทิยโต ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺ’ติ, น ตํ, อุปาลิ, อตฺตาทานํ อาทาตพฺพํฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๒๙": "สเจ ปนุปาลิ, ภิกฺขุ ปจฺจเวกฺขมาโน เอวํ ชานาติ—",
  "ปฺลิ-ตฺวฺ-กฺทฺ๑๙:๔ฯ๑ฯ๓๐": "‘อิมํ โข เม อตฺตาทานํ อาทิยโต น ภวิสฺสติ สงฺฆสฺส ตโตนิทานํ ภณฺฑนํ กลโห วิคฺคโห วิวาโท สงฺฆเภโท สงฺฆราชิ สงฺฆววตฺถานํ สงฺฆนานากรณนฺ’ติ, อาทาตพฺพํ ตํ, อุปาลิ, อตฺตาทานํฯ ",
  "ปฺลิ-ตฺวฺ-กฺทฺ๑๙:๔ฯ๑ฯ๓๑": "เอวํ ปญฺจงฺคสมนฺนาคตํ โข, อุปาลิ, อตฺตาทานํ อาทินฺนํ, ปจฺฉาปิ อวิปฺปฏิสารกรํ ภวิสฺสตี”ติฯ ",
  "ปฺลิ-ตฺวฺ-กฺทฺ๑๙:๕ฯ๑ฯ๐": "๘ฯ โจทเกนปจฺจเวกฺขิตพฺพธมฺม ",
  "ปฺลิ-ตฺวฺ-กฺทฺ๑๙:๕ฯ๑ฯ๑": "“โจทเกน, ภนฺเต, ภิกฺขุนา ปรํ โจเทตุกาเมน กติ ธมฺเม อชฺฌตฺตํ ปจฺจเวกฺขิตฺวา ปโร โจเทตพฺโพ”ติ? ",
  "ปฺลิ-ตฺวฺ-กฺทฺ๑๙:๕ฯ๑ฯ๒": "“โจทเกน, อุปาลิ, ภิกฺขุนา ปรํ โจเทตุกาเมน ปญฺจ ธมฺเม อชฺฌตฺตํ ปจฺจเวกฺขิตฺวา ปโร โจเทตพฺโพฯ ",
  "ปฺลิ-ตฺวฺ-กฺทฺ๑๙:๕ฯ๑ฯ๓": "โจทเกน, อุปาลิ, ภิกฺขุนา ปรํ โจเทตุกาเมน เอวํ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๕ฯ๑ฯ๔": "‘ปริสุทฺธกายสมาจาโร นุ โขมฺหิ, ปริสุทฺเธนมฺหิ กายสมาจาเรน สมนฺนาคโต—อจฺฉิทฺเทน อปฺปฏิมํเสน? สํวิชฺชติ นุ โข เม เอโส ธมฺโม อุทาหุ โน’ติ? ",
  "ปฺลิ-ตฺวฺ-กฺทฺ๑๙:๕ฯ๑ฯ๕": "โน เจ, อุปาลิ, ภิกฺขุ ปริสุทฺธกายสมาจาโร โหติ, ปริสุทฺเธน กายสมาจาเรน สมนฺนาคโต—อจฺฉิทฺเทน อปฺปฏิมํเสน, ตสฺส ภวนฺติ วตฺตาโร—",
  "ปฺลิ-ตฺวฺ-กฺทฺ๑๙:๕ฯ๑ฯ๖": "‘อิงฺฆ ตาว อายสฺมา กายิกํ สิกฺขสฺสู’ติฯ อิติสฺส ภวนฺติ วตฺตาโรฯ ",
  "ปฺลิ-ตฺวฺ-กฺทฺ๑๙:๕ฯ๑ฯ๗": "ปุน จปรํ, อุปาลิ, โจทเกน ภิกฺขุนา ปรํ โจเทตุกาเมน เอวํ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๕ฯ๑ฯ๘": "‘ปริสุทฺธวจีสมาจาโร นุ โขมฺหิ, ปริสุทฺเธนมฺหิ วจีสมาจาเรน สมนฺนาคโต—อจฺฉิทฺเทน อปฺปฏิมํเสน? สํวิชฺชติ นุ โข เม เอโส ธมฺโม อุทาหุ โน’ติ? ",
  "ปฺลิ-ตฺวฺ-กฺทฺ๑๙:๕ฯ๑ฯ๙": "โน เจ, อุปาลิ, ภิกฺขุ ปริสุทฺธวจีสมาจาโร โหติ, ปริสุทฺเธน วจีสมาจาเรน สมนฺนาคโต—",
  "ปฺลิ-ตฺวฺ-กฺทฺ๑๙:๕ฯ๑ฯ๑๐": "อจฺฉิทฺเทน อปฺปฏิมํเสน, ตสฺส ภวนฺติ วตฺตาโร—",
  "ปฺลิ-ตฺวฺ-กฺทฺ๑๙:๕ฯ๑ฯ๑๑": "‘อิงฺฆ ตาว อายสฺมา วาจสิกํ สิกฺขสฺสู’ติฯ อิติสฺส ภวนฺติ วตฺตาโรฯ ",
  "ปฺลิ-ตฺวฺ-กฺทฺ๑๙:๕ฯ๑ฯ๑๒": "ปุน จปรํ, อุปาลิ, โจทเกน ภิกฺขุนา ปรํ โจเทตุกาเมน เอวํ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๕ฯ๑ฯ๑๓": "‘เมตฺตํ นุ โข เม จิตฺตํ ปจฺจุปฏฺฐิตํ สพฺรหฺมจารีสุ อนาฆาตํ, สํวิชฺชติ นุ โข เม เอโส ธมฺโม อุทาหุ โน’ติ? ",
  "ปฺลิ-ตฺวฺ-กฺทฺ๑๙:๕ฯ๑ฯ๑๔": "โน เจ, อุปาลิ, ภิกฺขุโน เมตฺตจิตฺตํ ปจฺจุปฏฺฐิตํ โหติ สพฺรหฺมจารีสุ อนาฆาตํ, ตสฺส ภวนฺติ วตฺตาโร—",
  "ปฺลิ-ตฺวฺ-กฺทฺ๑๙:๕ฯ๑ฯ๑๕": "‘อิงฺฆ ตาว อายสฺมา สพฺรหฺมจารีสุ เมตฺตจิตฺตํ อุปฏฺฐาเปหี’ติฯ อิติสฺส ภวนฺติ วตฺตาโรฯ ",
  "ปฺลิ-ตฺวฺ-กฺทฺ๑๙:๕ฯ๑ฯ๑๖": "ปุน จปรํ, อุปาลิ, โจทเกน ภิกฺขุนา ปรํ โจเทตุกาเมน เอวํ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๕ฯ๑ฯ๑๗": "‘พหุสฺสุโต นุ โขมฺหิ, สุตธโร, สุตสนฺนิจโย? เย เต ธมฺมา อาทิกลฺยาณา มชฺเฌกลฺยาณา ปริโยสานกลฺยาณา สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ อภิวทนฺติ, ตถารูปา เม ธมฺมา พหุสฺสุตา โหนฺติ ธาตา วจสา ปริจิตา มนสานุเปกฺขิตา ทิฏฺฐิยา สุปฺปฏิวิทฺธา? สํวิชฺชติ นุ โข เม เอโส ธมฺโม อุทาหุ โน’ติ? ",
  "ปฺลิ-ตฺวฺ-กฺทฺ๑๙:๕ฯ๑ฯ๑๘": "โน เจ, อุปาลิ, ภิกฺขุ พหุสฺสุโต โหติ, สุตธโร, สุตสนฺนิจโย; เย เต ธมฺมา อาทิกลฺยาณา มชฺเฌกลฺยาณา ปริโยสานกลฺยาณา สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ อภิวทนฺติ, ตถารูปสฺส ธมฺมา น พหุสฺสุตา โหนฺติ ธาตา วจสา ปริจิตา มนสานุเปกฺขิตา ทิฏฺฐิยา สุปฺปฏิวิทฺธา, ตสฺส ภวนฺติ วตฺตาโร—",
  "ปฺลิ-ตฺวฺ-กฺทฺ๑๙:๕ฯ๑ฯ๑๙": "‘อิงฺฆ ตาว อายสฺมา อาคมํ ปริยาปุณสฺสู’ติฯ อิติสฺส ภวนฺติ วตฺตาโรฯ ",
  "ปฺลิ-ตฺวฺ-กฺทฺ๑๙:๕ฯ๑ฯ๒๐": "ปุน จปรํ, อุปาลิ, โจทเกน ภิกฺขุนา ปรํ โจเทตุกาเมน เอวํ ปจฺจเวกฺขิตพฺพํ—",
  "ปฺลิ-ตฺวฺ-กฺทฺ๑๙:๕ฯ๑ฯ๒๑": "‘อุภยานิ โข เม ปาติโมกฺขานิ วิตฺถาเรน สฺวาคตานิ โหนฺติ, สุวิภตฺตานิ, สุปฺปวตฺตีนิ, สุวินิจฺฉิตานิ, สุตฺตโส, อนุพฺยญฺชนโส? สํวิชฺชติ นุ โข เม เอโส ธมฺโม อุทาหุ โน’ติ? ",
  "ปฺลิ-ตฺวฺ-กฺทฺ๑๙:๕ฯ๑ฯ๒๒": "โน เจ, อุปาลิ, ภิกฺขุโน อุภยานิ ปาติโมกฺขานิ วิตฺถาเรน สฺวาคตานิ โหนฺติ, สุวิภตฺตานิ, สุปฺปวตฺตีนิ, สุวินิจฺฉิตานิ, สุตฺตโส, อนุพฺยญฺชนโส, ‘อิทํ ปนาวุโส, กตฺถ วุตฺตํ ภควตา’ติ, อิติ ปุฏฺโฐ น สมฺปายติ, ตสฺส ภวนฺติ วตฺตาโร—",
  "ปฺลิ-ตฺวฺ-กฺทฺ๑๙:๕ฯ๑ฯ๒๓": "‘อิงฺฆ ตาว อายสฺมา วินยํ ปริยาปุณสฺสู’ติฯ อิติสฺส ภวนฺติ วตฺตาโรฯ ",
  "ปฺลิ-ตฺวฺ-กฺทฺ๑๙:๕ฯ๑ฯ๒๔": "โจทเกนุปาลิ, ภิกฺขุนา ปรํ โจเทตุกาเมน อิเม ปญฺจ ธมฺเม อชฺฌตฺตํ ปจฺจเวกฺขิตฺวา ปโร โจเทตพฺโพ”ติฯ ",
  "ปฺลิ-ตฺวฺ-กฺทฺ๑๙:๕ฯ๒ฯ๐": "๙ฯ โจทเกเนาปฏฺฐาเปตพฺพธมฺม ",
  "ปฺลิ-ตฺวฺ-กฺทฺ๑๙:๕ฯ๒ฯ๑": "“โจทเกน, ภนฺเต, ภิกฺขุนา ปรํ โจเทตุกาเมน กติ ธมฺเม อชฺฌตฺตํ อุปฏฺฐาเปตฺวา ปโร โจเทตพฺโพ”ติ? ",
  "ปฺลิ-ตฺวฺ-กฺทฺ๑๙:๕ฯ๒ฯ๒": "“โจทเกนุปาลิ, ภิกฺขุนา ปรํ โจเทตุกาเมน ปญฺจ ธมฺเม อชฺฌตฺตํ อุปฏฺฐาเปตฺวา ปโร โจเทตพฺโพ—",
  "ปฺลิ-ตฺวฺ-กฺทฺ๑๙:๕ฯ๒ฯ๓": "กาเลน วกฺขามิ, โน อกาเลน; ",
  "ปฺลิ-ตฺวฺ-กฺทฺ๑๙:๕ฯ๒ฯ๔": "ภูเตน วกฺขามิ, โน อภูเตน; ",
  "ปฺลิ-ตฺวฺ-กฺทฺ๑๙:๕ฯ๒ฯ๕": "สเณฺหน วกฺขามิ, โน ผรุเสน; ",
  "ปฺลิ-ตฺวฺ-กฺทฺ๑๙:๕ฯ๒ฯ๖": "อตฺถสํหิเตน วกฺขามิ, โน อนตฺถสํหิเตน; ",
  "ปฺลิ-ตฺวฺ-กฺทฺ๑๙:๕ฯ๒ฯ๗": "เมตฺตจิตฺโต วกฺขามิ, โน โทสนฺตโรติฯ ",
  "ปฺลิ-ตฺวฺ-กฺทฺ๑๙:๕ฯ๒ฯ๘": "โจทเกนุปาลิ, ภิกฺขุนา ปรํ โจเทตุกาเมน อิเม ปญฺจ ธมฺเม อชฺฌตฺตํ อุปฏฺฐาเปตฺวา ปโร โจเทตพฺโพ”ติฯ ",
  "ปฺลิ-ตฺวฺ-กฺทฺ๑๙:๕ฯ๓ฯ๐": "๑๐ฯ โจทกจุทิตกปฏิสํยุตฺตกถา ",
  "ปฺลิ-ตฺวฺ-กฺทฺ๑๙:๕ฯ๓ฯ๑": "“อธมฺมโจทกสฺส, ภนฺเต, ภิกฺขุโน กติหากาเรหิ วิปฺปฏิสาโร อุปทหาตพฺโพ”ติ? ",
  "ปฺลิ-ตฺวฺ-กฺทฺ๑๙:๕ฯ๓ฯ๒": "“อธมฺมโจทกสฺส, อุปาลิ, ภิกฺขุโน ปญฺจหากาเรหิ วิปฺปฏิสาโร อุปทหาตพฺโพ—",
  "ปฺลิ-ตฺวฺ-กฺทฺ๑๙:๕ฯ๓ฯ๓": "อกาเลนายสฺมา โจเทสิ, โน กาเลน, อลํ เต วิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๓ฯ๔": "อภูเตนายสฺมา โจเทสิ, โน ภูเตน, อลํ เต วิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๓ฯ๕": "ผรุเสนายสฺมา โจเทสิ, โน สเณฺหน, อลํ เต วิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๓ฯ๖": "อนตฺถสํหิเตนายสฺมา โจเทสิ, โน อตฺถสํหิเตน, อลํ เต วิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๓ฯ๗": "โทสนฺตโร อายสฺมา โจเทสิ, โน เมตฺตจิตฺโต, อลํ เต วิปฺปฏิสารายาติฯ ",
  "ปฺลิ-ตฺวฺ-กฺทฺ๑๙:๕ฯ๓ฯ๘": "อธมฺมโจทกสฺส, อุปาลิ, ภิกฺขุโน อิเมหิ ปญฺจหากาเรหิ วิปฺปฏิสาโร อุปทหาตพฺโพฯ ",
  "ปฺลิ-ตฺวฺ-กฺทฺ๑๙:๕ฯ๓ฯ๙": "ตํ กิสฺส เหตุ? ",
  "ปฺลิ-ตฺวฺ-กฺทฺ๑๙:๕ฯ๓ฯ๑๐": "ยถา น อญฺโญปิ ภิกฺขุ อภูเตน โจเทตพฺพํ มญฺเญยฺยา”ติฯ ",
  "ปฺลิ-ตฺวฺ-กฺทฺ๑๙:๕ฯ๔ฯ๑": "“อธมฺมจุทิตสฺส ปน, ภนฺเต, ภิกฺขุโน กติหากาเรหิ อวิปฺปฏิสาโร อุปทหาตพฺโพ”ติ? ",
  "ปฺลิ-ตฺวฺ-กฺทฺ๑๙:๕ฯ๔ฯ๒": "“อธมฺมจุทิตสฺส, อุปาลิ, ภิกฺขุโน ปญฺจหากาเรหิ อวิปฺปฏิสาโร อุปทหาตพฺโพ—",
  "ปฺลิ-ตฺวฺ-กฺทฺ๑๙:๕ฯ๔ฯ๓": "อกาเลนายสฺมา จุทิโต, โน กาเลน, อลํ เต อวิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๔ฯ๔": "อภูเตนายสฺมา จุทิโต, โน ภูเตน, อลํ เต อวิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๔ฯ๕": "ผรุเสนายสฺมา จุทิโต, โน สเณฺหน, อลํ เต อวิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๔ฯ๖": "อนตฺถสํหิเตนายสฺมา จุทิโต, โน อตฺถสํหิเตน, อลํ เต อวิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๔ฯ๗": "โทสนฺตเรนายสฺมา จุทิโต, โน เมตฺตจิตฺเตน, อลํ เต อวิปฺปฏิสารายาติฯ ",
  "ปฺลิ-ตฺวฺ-กฺทฺ๑๙:๕ฯ๔ฯ๘": "อธมฺมจุทิตสฺส, อุปาลิ, ภิกฺขุโน อิเมหิ ปญฺจหากาเรหิ อวิปฺปฏิสาโร อุปทหาตพฺโพ”ติฯ ",
  "ปฺลิ-ตฺวฺ-กฺทฺ๑๙:๕ฯ๕ฯ๑": "“ธมฺมโจทกสฺส, ภนฺเต, ภิกฺขุโน กติหากาเรหิ อวิปฺปฏิสาโร อุปทหาตพฺโพ”ติ? ",
  "ปฺลิ-ตฺวฺ-กฺทฺ๑๙:๕ฯ๕ฯ๒": "“ธมฺมโจทกสฺส, อุปาลิ, ภิกฺขุโน ปญฺจหากาเรหิ อวิปฺปฏิสาโร อุปทหาตพฺโพ—",
  "ปฺลิ-ตฺวฺ-กฺทฺ๑๙:๕ฯ๕ฯ๓": "กาเลนายสฺมา โจเทสิ, โน อกาเลน, อลํ เต อวิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๕ฯ๔": "ภูเตนายสฺมา โจเทสิ, โน อภูเตน, อลํ เต อวิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๕ฯ๕": "สเณฺหนายสฺมา โจเทสิ, โน ผรุเสน, อลํ เต อวิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๕ฯ๖": "อตฺถสํหิเตนายสฺมา โจเทสิ, โน อนตฺถสํหิเตน, อลํ เต อวิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๕ฯ๗": "เมตฺตจิตฺโต อายสฺมา โจเทสิ, โน โทสนฺตโร, อลํ เต อวิปฺปฏิสารายาติฯ ",
  "ปฺลิ-ตฺวฺ-กฺทฺ๑๙:๕ฯ๕ฯ๘": "ธมฺมโจทกสฺส, อุปาลิ, ภิกฺขุโน อิเมหิ ปญฺจหากาเรหิ อวิปฺปฏิสาโร อุปทหาตพฺโพฯ ",
  "ปฺลิ-ตฺวฺ-กฺทฺ๑๙:๕ฯ๕ฯ๙": "ตํ กิสฺส เหตุ? ",
  "ปฺลิ-ตฺวฺ-กฺทฺ๑๙:๕ฯ๕ฯ๑๐": "ยถา อญฺโญปิ ภิกฺขุ ภูเตน โจเทตพฺพํ มญฺเญยฺยา”ติฯ ",
  "ปฺลิ-ตฺวฺ-กฺทฺ๑๙:๕ฯ๖ฯ๑": "“ธมฺมจุทิตสฺส ปน, ภนฺเต, ภิกฺขุโน กติหากาเรหิ วิปฺปฏิสาโร อุปทหาตพฺโพ”ติ? ",
  "ปฺลิ-ตฺวฺ-กฺทฺ๑๙:๕ฯ๖ฯ๒": "“ธมฺมจุทิตสฺส, อุปาลิ, ภิกฺขุโน ปญฺจหากาเรหิ วิปฺปฏิสาโร อุปทหาตพฺโพ—",
  "ปฺลิ-ตฺวฺ-กฺทฺ๑๙:๕ฯ๖ฯ๓": "กาเลนายสฺมา จุทิโต, โน อกาเลน, อลํ เต วิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๖ฯ๔": "ภูเตนายสฺมา จุทิโต, โน อภูเตน, อลํ เต วิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๖ฯ๕": "สเณฺหนายสฺมา จุทิโต, โน ผรุเสน, อลํ เต วิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๖ฯ๖": "อตฺถสํหิเตนายสฺมา จุทิโต, โน อนตฺถสํหิเตน, อลํ เต วิปฺปฏิสาราย; ",
  "ปฺลิ-ตฺวฺ-กฺทฺ๑๙:๕ฯ๖ฯ๗": "เมตฺตจิตฺเตนายสฺมา จุทิโต, โน โทสนฺตเรน, อลํ เต วิปฺปฏิสารายาติฯ ",
  "ปฺลิ-ตฺวฺ-กฺทฺ๑๙:๕ฯ๖ฯ๘": "ธมฺมจุทิตสฺส, อุปาลิ, ภิกฺขุโน อิเมหิ ปญฺจหากาเรหิ วิปฺปฏิสาโร อุปทหาตพฺโพ”ติฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๑": "“โจทเกน, ภนฺเต, ภิกฺขุนา ปรํ โจเทตุกาเมน กติ ธมฺเม อชฺฌตฺตํ มนสิ กริตฺวา ปโร โจเทตพฺโพ”ติ? ",
  "ปฺลิ-ตฺวฺ-กฺทฺ๑๙:๕ฯ๗ฯ๒": "“โจทเกนุปาลิ, ภิกฺขุนา ปรํ โจเทตุกาเมน ปญฺจ ธมฺเม อชฺฌตฺตํ มนสิ กริตฺวา ปโร โจเทตพฺโพ—",
  "ปฺลิ-ตฺวฺ-กฺทฺ๑๙:๕ฯ๗ฯ๓": "การุญฺญตา, หิเตสิตา, อนุกมฺปิตา, อาปตฺติวุฏฺฐานตา, วินยปุเรกฺขารตาติฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๔": "โจทเกนุปาลิ, ภิกฺขุนา ปรํ โจเทตุกาเมน อิเม ปญฺจ ธมฺเม อชฺฌตฺตํ มนสิ กริตฺวา ปโร โจเทตพฺโพ”ติฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๕": "“จุทิเตน ปน, ภนฺเต, ภิกฺขุนา กติสุ ธมฺเมสุ ปติฏฺฐาตพฺพนฺ”ติ? ",
  "ปฺลิ-ตฺวฺ-กฺทฺ๑๙:๕ฯ๗ฯ๖": "“จุทิเตนุปาลิ, ภิกฺขุนา ทฺวีสุ ธมฺเมสุ ปติฏฺฐาตพฺพํ—",
  "ปฺลิ-ตฺวฺ-กฺทฺ๑๙:๕ฯ๗ฯ๗": "สจฺเจ จ อกุปฺเป จา”ติฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๘": "ทุติยภาณวาโร นิฏฺฐิโตฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๙": "ปาติโมกฺขฏฺฐปนกฺขนฺธโก นวโมฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๑๐": "อิมมฺหิ ขนฺธเก วตฺถู ตึสฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๑๑": "ตสฺสุทฺทานํ ",
  "ปฺลิ-ตฺวฺ-กฺทฺ๑๙:๕ฯ๗ฯ๑๒": "อุโปสเถ ยาวติกํ, ",
  "ปฺลิ-ตฺวฺ-กฺทฺ๑๙:๕ฯ๗ฯ๑๓": "ปาปภิกฺขุ น นิกฺขมิ; ",
  "ปฺลิ-ตฺวฺ-กฺทฺ๑๙:๕ฯ๗ฯ๑๔": "โมคฺคลฺลาเนน นิจฺฉุทฺโธ, ",
  "ปฺลิ-ตฺวฺ-กฺทฺ๑๙:๕ฯ๗ฯ๑๕": "อจฺเฉรา ชินสาสเนฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๑๖": "นินฺโนนุปุพฺพสิกฺขา จ, ",
  "ปฺลิ-ตฺวฺ-กฺทฺ๑๙:๕ฯ๗ฯ๑๗": "ฐิตธมฺโม นาติกฺกมฺม; ",
  "ปฺลิ-ตฺวฺ-กฺทฺ๑๙:๕ฯ๗ฯ๑๘": "กุณปุกฺขิปติ สงฺโฆ, ",
  "ปฺลิ-ตฺวฺ-กฺทฺ๑๙:๕ฯ๗ฯ๑๙": "สวนฺติโย ชหนฺติ จฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๒๐": "สวนฺติ ปรินิพฺพนฺติ, ",
  "ปฺลิ-ตฺวฺ-กฺทฺ๑๙:๕ฯ๗ฯ๒๑": "เอกรส วิมุตฺติ จ; ",
  "ปฺลิ-ตฺวฺ-กฺทฺ๑๙:๕ฯ๗ฯ๒๒": "พหุ ธมฺมวินโยปิ, ",
  "ปฺลิ-ตฺวฺ-กฺทฺ๑๙:๕ฯ๗ฯ๒๓": "ภูตฏฺฐาริยปุคฺคลาฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๒๔": "สมุทฺทํ อุปมํ กตฺวา, ",
  "ปฺลิ-ตฺวฺ-กฺทฺ๑๙:๕ฯ๗ฯ๒๕": "วาเจสิ สาสเน คุณํ; ",
  "ปฺลิ-ตฺวฺ-กฺทฺ๑๙:๕ฯ๗ฯ๒๖": "อุโปสเถ ปาติโมกฺขํ, ",
  "ปฺลิ-ตฺวฺ-กฺทฺ๑๙:๕ฯ๗ฯ๒๗": "น อเมฺห โกจิ ชานาติฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๒๘": "ปฏิกจฺเจว อุชฺฌนฺติ, ",
  "ปฺลิ-ตฺวฺ-กฺทฺ๑๙:๕ฯ๗ฯ๒๙": "เอโก เทฺว ตีณิ จตฺตาริ; ",
  "ปฺลิ-ตฺวฺ-กฺทฺ๑๙:๕ฯ๗ฯ๓๐": "ปญฺจ ฉ สตฺต อฏฺฐานิ, ",
  "ปฺลิ-ตฺวฺ-กฺทฺ๑๙:๕ฯ๗ฯ๓๑": "นวา จ ทสมานิ จฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๓๒": "สีลอาจารทิฏฺฐิ จ, ",
  "ปฺลิ-ตฺวฺ-กฺทฺ๑๙:๕ฯ๗ฯ๓๓": "อาชีวํ จตุภาคิเก; ",
  "ปฺลิ-ตฺวฺ-กฺทฺ๑๙:๕ฯ๗ฯ๓๔": "ปาราชิกญฺจ สงฺฆาทิ, ",
  "ปฺลิ-ตฺวฺ-กฺทฺ๑๙:๕ฯ๗ฯ๓๕": "ปาจิตฺติ ปาฏิเทสนิฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๓๖": "ทุกฺกฏํ ปญฺจภาเคสุ, ",
  "ปฺลิ-ตฺวฺ-กฺทฺ๑๙:๕ฯ๗ฯ๓๗": "สีลาจารวิปตฺติ จ; ",
  "ปฺลิ-ตฺวฺ-กฺทฺ๑๙:๕ฯ๗ฯ๓๘": "อกตาย กตาย จ, ",
  "ปฺลิ-ตฺวฺ-กฺทฺ๑๙:๕ฯ๗ฯ๓๙": "ฉภาเคสุ ยถาวิธิฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๔๐": "ปาราชิกญฺจ สงฺฆาทิ, ",
  "ปฺลิ-ตฺวฺ-กฺทฺ๑๙:๕ฯ๗ฯ๔๑": "ถุลฺลํ ปาจิตฺติเยน จ; ",
  "ปฺลิ-ตฺวฺ-กฺทฺ๑๙:๕ฯ๗ฯ๔๒": "ปาฏิเทสนิยญฺเจว, ",
  "ปฺลิ-ตฺวฺ-กฺทฺ๑๙:๕ฯ๗ฯ๔๓": "ทุกฺกฏญฺจ ทุพฺภาสิตํฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๔๔": "สีลาจารวิปตฺติ จ, ",
  "ปฺลิ-ตฺวฺ-กฺทฺ๑๙:๕ฯ๗ฯ๔๕": "ทิฏฺฐิอาชีววิปตฺติ; ",
  "ปฺลิ-ตฺวฺ-กฺทฺ๑๙:๕ฯ๗ฯ๔๖": "ยา จ อฏฺฐา กตากเต, ",
  "ปฺลิ-ตฺวฺ-กฺทฺ๑๙:๕ฯ๗ฯ๔๗": "เตเนตา สีลาจารทิฏฺฐิยาฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๔๘": "อกตาย กตายาปิ, ",
  "ปฺลิ-ตฺวฺ-กฺทฺ๑๙:๕ฯ๗ฯ๔๙": "กตากตายเมว จ; ",
  "ปฺลิ-ตฺวฺ-กฺทฺ๑๙:๕ฯ๗ฯ๕๐": "เอวํ นววิธา วุตฺตา, ",
  "ปฺลิ-ตฺวฺ-กฺทฺ๑๙:๕ฯ๗ฯ๕๑": "ยถาภูเตน ญายโตฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๕๒": "ปาราชิโก วิปฺปกตา, ",
  "ปฺลิ-ตฺวฺ-กฺทฺ๑๙:๕ฯ๗ฯ๕๓": "ปจฺจกฺขาโต ตเถว จ; ",
  "ปฺลิ-ตฺวฺ-กฺทฺ๑๙:๕ฯ๗ฯ๕๔": "อุเปติ ปจฺจาทิยติ, ",
  "ปฺลิ-ตฺวฺ-กฺทฺ๑๙:๕ฯ๗ฯ๕๕": "ปจฺจาทานกถา จ ยาฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๕๖": "สีลาจารวิปตฺติ จ, ",
  "ปฺลิ-ตฺวฺ-กฺทฺ๑๙:๕ฯ๗ฯ๕๗": "ตถา ทิฏฺฐิวิปตฺติยา; ",
  "ปฺลิ-ตฺวฺ-กฺทฺ๑๙:๕ฯ๗ฯ๕๘": "ทิฏฺฐสุตปริสงฺกิตํ, ",
  "ปฺลิ-ตฺวฺ-กฺทฺ๑๙:๕ฯ๗ฯ๕๙": "ทสธา ตํ วิชานาถฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๖๐": "ภิกฺขุ วิปสฺสติ ภิกฺขุํ, ",
  "ปฺลิ-ตฺวฺ-กฺทฺ๑๙:๕ฯ๗ฯ๖๑": "อญฺโญ จาโรจยาติ ตํ; ",
  "ปฺลิ-ตฺวฺ-กฺทฺ๑๙:๕ฯ๗ฯ๖๒": "โสเยว ตสฺส อกฺขาติ, ",
  "ปฺลิ-ตฺวฺ-กฺทฺ๑๙:๕ฯ๗ฯ๖๓": "ปาติโมกฺขํ ฐเปติ โสฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๖๔": "วุฏฺฐาติ อนฺตราเยน, ",
  "ปฺลิ-ตฺวฺ-กฺทฺ๑๙:๕ฯ๗ฯ๖๕": "ราชโจรคฺคุทกา จ; ",
  "ปฺลิ-ตฺวฺ-กฺทฺ๑๙:๕ฯ๗ฯ๖๖": "มนุสฺสอมนุสฺสา จ, ",
  "ปฺลิ-ตฺวฺ-กฺทฺ๑๙:๕ฯ๗ฯ๖๗": "วาฬสรีสปา ชีวิพฺรหฺมํฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๖๘": "ทสนฺนมญฺญตเรน, ",
  "ปฺลิ-ตฺวฺ-กฺทฺ๑๙:๕ฯ๗ฯ๖๙": "ตสฺมึ อญฺญตเรสุ วา; ",
  "ปฺลิ-ตฺวฺ-กฺทฺ๑๙:๕ฯ๗ฯ๗๐": "ธมฺมิกาธมฺมิกา เจว, ",
  "ปฺลิ-ตฺวฺ-กฺทฺ๑๙:๕ฯ๗ฯ๗๑": "ยถา มคฺเคน ชานาถฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๗๒": "กาลภูตตฺถสํหิตํ, ",
  "ปฺลิ-ตฺวฺ-กฺทฺ๑๙:๕ฯ๗ฯ๗๓": "ลภิสฺสามิ ภวิสฺสติ; ",
  "ปฺลิ-ตฺวฺ-กฺทฺ๑๙:๕ฯ๗ฯ๗๔": "กายวาจสิกา เมตฺตา, ",
  "ปฺลิ-ตฺวฺ-กฺทฺ๑๙:๕ฯ๗ฯ๗๕": "พาหุสจฺจํ อุภยานิฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๗๖": "กาลภูเตน สเณฺหน, ",
  "ปฺลิ-ตฺวฺ-กฺทฺ๑๙:๕ฯ๗ฯ๗๗": "อตฺถเมตฺเตน โจทเย; ",
  "ปฺลิ-ตฺวฺ-กฺทฺ๑๙:๕ฯ๗ฯ๗๘": "วิปฺปฏิสารธมฺเมน, ",
  "ปฺลิ-ตฺวฺ-กฺทฺ๑๙:๕ฯ๗ฯ๗๙": "ตถา วาจา วิโนทเยฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๘๐": "ธมฺมโจทจุทิตสฺส, ",
  "ปฺลิ-ตฺวฺ-กฺทฺ๑๙:๕ฯ๗ฯ๘๑": "วิโนเทติ วิปฺปฏิสาโร; ",
  "ปฺลิ-ตฺวฺ-กฺทฺ๑๙:๕ฯ๗ฯ๘๒": "กรุณา หิตานุกมฺปิ, ",
  "ปฺลิ-ตฺวฺ-กฺทฺ๑๙:๕ฯ๗ฯ๘๓": "วุฏฺฐานปุเรกฺขารโตฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๘๔": "โจทกสฺส ปฏิปตฺติ, ",
  "ปฺลิ-ตฺวฺ-กฺทฺ๑๙:๕ฯ๗ฯ๘๕": "สมฺพุทฺเธน ปกาสิตา; ",
  "ปฺลิ-ตฺวฺ-กฺทฺ๑๙:๕ฯ๗ฯ๘๖": "สจฺเจ เจว อกุปฺเป จ, ",
  "ปฺลิ-ตฺวฺ-กฺทฺ๑๙:๕ฯ๗ฯ๘๗": "จุทิตเสฺสว ธมฺมตาติฯ ",
  "ปฺลิ-ตฺวฺ-กฺทฺ๑๙:๕ฯ๗ฯ๘๘": "ปาติโมกฺขฏฺฐปนกฺขนฺธโก นิฏฺฐิโตฯ "
}
