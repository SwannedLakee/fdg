{
  "ปฺลิ-ตฺวฺ-กฺทฺ๖:๐ฯ๑": "เถรวาท วินยปิฏก ",
  "ปฺลิ-ตฺวฺ-กฺทฺ๖:๐ฯ๒": "มหาวคฺค ",
  "ปฺลิ-ตฺวฺ-กฺทฺ๖:๐ฯ๓": "๖ฯ เภสชฺชกฺขนฺธก ",
  "ปฺลิ-ตฺวฺ-กฺทฺ๖:๐ฯ๔": "๑ฯ ปญฺจเภสชฺชกถา ",
  "ปฺลิ-ตฺวฺ-กฺทฺ๖:๑ฯ๑ฯ๑": "เตน สมเยน พุทฺโธ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
  "ปฺลิ-ตฺวฺ-กฺทฺ๖:๑ฯ๑ฯ๒": "เตน โข ปน สมเยน ภิกฺขูนํ สารทิเกน อาพาเธน ผุฏฺฐานํ ยาคุปิ ปีตา อุคฺคจฺฉติ, ภตฺตมฺปิ ภุตฺตํ อุคฺคจฺฉติฯ ",
  "ปฺลิ-ตฺวฺ-กฺทฺ๖:๑ฯ๑ฯ๓": "เต เตน กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตาฯ ",
  "ปฺลิ-ตฺวฺ-กฺทฺ๖:๑ฯ๑ฯ๔": "อทฺทสา โข ภควา เต ภิกฺขู กิเส ลูเข ทุพฺพณฺเณ อุปฺปณฺฑุปฺปณฺฑุกชาเต ธมนิสนฺถตคตฺเต, ทิสฺวาน อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๖:๑ฯ๑ฯ๕": "“กึ นุ โข, อานนฺท, เอตรหิ ภิกฺขู กิสา, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตา”ติ? ",
  "ปฺลิ-ตฺวฺ-กฺทฺ๖:๑ฯ๑ฯ๖": "“เอตรหิ, ภนฺเต, ภิกฺขูนํ สารทิเกน อาพาเธน ผุฏฺฐานํ ยาคุปิ ปีตา อุคฺคจฺฉติ, ภตฺตมฺปิ ภุตฺตํ อุคฺคจฺฉติฯ ",
  "ปฺลิ-ตฺวฺ-กฺทฺ๖:๑ฯ๑ฯ๗": "เต เตน กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตา”ติฯ ",
  "ปฺลิ-ตฺวฺ-กฺทฺ๖:๑ฯ๒ฯ๑": "อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
  "ปฺลิ-ตฺวฺ-กฺทฺ๖:๑ฯ๒ฯ๒": "“เอตรหิ โข ภิกฺขูนํ สารทิเกน อาพาเธน ผุฏฺฐานํ ยาคุปิ ปีตา อุคฺคจฺฉติ, ภตฺตมฺปิ ภุตฺตํ อุคฺคจฺฉติฯ ",
  "ปฺลิ-ตฺวฺ-กฺทฺ๖:๑ฯ๒ฯ๓": "เต เตน กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตาฯ ",
  "ปฺลิ-ตฺวฺ-กฺทฺ๖:๑ฯ๒ฯ๔": "กึ นุ โข อหํ ภิกฺขูนํ เภสชฺชํ อนุชาเนยฺยํ, ยํ เภสชฺชญฺเจว อสฺส เภสชฺชสมฺมตญฺจ โลกสฺส, อาหารตฺถญฺจ ผเรยฺย, น จ โอฬาริโก อาหาโร ปญฺญาเยยฺยา”ติ? ",
  "ปฺลิ-ตฺวฺ-กฺทฺ๖:๑ฯ๒ฯ๕": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๖:๑ฯ๒ฯ๖": "“อิมานิ โข ปญฺจ เภสชฺชานิ, เสยฺยถิทํ—",
  "ปฺลิ-ตฺวฺ-กฺทฺ๖:๑ฯ๒ฯ๗": "สปฺปิ, นวนีตํ, เตลํ, มธุ, ผาณิตํ; ",
  "ปฺลิ-ตฺวฺ-กฺทฺ๖:๑ฯ๒ฯ๘": "เภสชฺชานิ เจว เภสชฺชสมฺมตานิ จ โลกสฺส, อาหารตฺถญฺจ ผรนฺติ, น จ โอฬาริโก อาหาโร ปญฺญายติฯ ",
  "ปฺลิ-ตฺวฺ-กฺทฺ๖:๑ฯ๒ฯ๙": "ยนฺนูนาหํ ภิกฺขูนํ อิมานิ ปญฺจ เภสชฺชานิ อนุชาเนยฺยํ, กาเล ปฏิคฺคเหตฺวา กาเล ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๑ฯ๓ฯ๑": "อถ โข ภควา สายนฺหสมยํ ปฏิสลฺลานา วุฏฺฐิโต เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๑ฯ๓ฯ๒": "“อิธ มยฺหํ, ภิกฺขเว, รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
  "ปฺลิ-ตฺวฺ-กฺทฺ๖:๑ฯ๓ฯ๓": "‘เอตรหิ โข ภิกฺขูนํ สารทิเกน อาพาเธน ผุฏฺฐานํ ยาคุปิ ปีตา อุคฺคจฺฉติ, ภตฺตมฺปิ ภุตฺตํ อุคฺคจฺฉติฯ ",
  "ปฺลิ-ตฺวฺ-กฺทฺ๖:๑ฯ๓ฯ๔": "เต เตน กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตาฯ ",
  "ปฺลิ-ตฺวฺ-กฺทฺ๖:๑ฯ๓ฯ๕": "กึ นุ โข อหํ ภิกฺขูนํ เภสชฺชํ อนุชาเนยฺยํ, ยํ เภสชฺชญฺเจว อสฺส เภสชฺชสมฺมตญฺจ โลกสฺส, อาหารตฺถญฺจ ผเรยฺย, น จ โอฬาริโก อาหาโร ปญฺญาเยยฺยา’ติฯ ",
  "ปฺลิ-ตฺวฺ-กฺทฺ๖:๑ฯ๓ฯ๖": "ตสฺส มยฺหํ, ภิกฺขเว, เอตทโหสิ—",
  "ปฺลิ-ตฺวฺ-กฺทฺ๖:๑ฯ๓ฯ๗": "‘อิมานิ โข ปญฺจ เภสชฺชานิ, เสยฺยถิทํ—",
  "ปฺลิ-ตฺวฺ-กฺทฺ๖:๑ฯ๓ฯ๘": "สปฺปิ, นวนีตํ, เตลํ, มธุ, ผาณิตํ; ",
  "ปฺลิ-ตฺวฺ-กฺทฺ๖:๑ฯ๓ฯ๙": "เภสชฺชานิ เจว เภสชฺชสมฺมตานิ จ โลกสฺส, อาหารตฺถญฺจ ผรนฺติ, น จ โอฬาริโก อาหาโร ปญฺญายติฯ ",
  "ปฺลิ-ตฺวฺ-กฺทฺ๖:๑ฯ๓ฯ๑๐": "ยนฺนูนาหํ ภิกฺขูนํ อิมานิ ปญฺจ เภสชฺชานิ อนุชาเนยฺยํ, กาเล ปฏิคฺคเหตฺวา กาเล ปริภุญฺชิตุนฺ’ติฯ ",
  "ปฺลิ-ตฺวฺ-กฺทฺ๖:๑ฯ๓ฯ๑๑": "อนุชานามิ, ภิกฺขเว, ตานิ ปญฺจ เภสชฺชานิ กาเล ปฏิคฺคเหตฺวา กาเล ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๑ฯ๔ฯ๑": "เตน โข ปน สมเยน ภิกฺขู ตานิ ปญฺจ เภสชฺชานิ กาเล ปฏิคฺคเหตฺวา กาเล ปริภุญฺชนฺติฯ ",
  "ปฺลิ-ตฺวฺ-กฺทฺ๖:๑ฯ๔ฯ๒": "เตสํ ยานิปิ ตานิ ปากติกานิ ลูขานิ โภชนานิ ตานิปิ นจฺฉาเทนฺติ, ปเคว เสเนสิตานิฯ ",
  "ปฺลิ-ตฺวฺ-กฺทฺ๖:๑ฯ๔ฯ๓": "เต เตน เจว สารทิเกน อาพาเธน ผุฏฺฐา, อิมินา จ ภตฺตาจฺฉาทเกน, ตทุภเยน ภิโยฺยโส มตฺตาย กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตาฯ ",
  "ปฺลิ-ตฺวฺ-กฺทฺ๖:๑ฯ๔ฯ๔": "อทฺทสา โข ภควา เต ภิกฺขู ภิโยฺยโส มตฺตาย กิเส ลูเข ทุพฺพณฺเณ อุปฺปณฺฑุปฺปณฺฑุกชาเต ธมนิสนฺถตคตฺเต, ทิสฺวาน อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๖:๑ฯ๔ฯ๕": "“กึ นุ โข, อานนฺท, เอตรหิ ภิกฺขู ภิโยฺยโส มตฺตาย กิสา, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตา”ติ? ",
  "ปฺลิ-ตฺวฺ-กฺทฺ๖:๑ฯ๕ฯ๑": "“เอตรหิ, ภนฺเต, ภิกฺขู ตานิ จ ปญฺจ เภสชฺชานิ กาเล ปฏิคฺคเหตฺวา กาเล ปริภุญฺชนฺติฯ ",
  "ปฺลิ-ตฺวฺ-กฺทฺ๖:๑ฯ๕ฯ๒": "เตสํ ยานิปิ ตานิ ปากติกานิ ลูขานิ โภชนานิ ตานิปิ นจฺฉาเทนฺติ, ปเคว เสเนสิตานิฯ ",
  "ปฺลิ-ตฺวฺ-กฺทฺ๖:๑ฯ๕ฯ๓": "เต เตน เจว สารทิเกน อาพาเธน ผุฏฺฐา, อิมินา จ ภตฺตาจฺฉาทเกน, ตทุภเยน ภิโยฺยโส มตฺตาย กิสา, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตา”ติฯ ",
  "ปฺลิ-ตฺวฺ-กฺทฺ๖:๑ฯ๕ฯ๔": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๑ฯ๕ฯ๕": "“อนุชานามิ, ภิกฺขเว, ตานิ ปญฺจ เภสชฺชานิ ปฏิคฺคเหตฺวา กาเลปิ วิกาเลปิ ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๒ฯ๑ฯ๑": "เตน โข ปน สมเยน คิลานานํ ภิกฺขูนํ วเสหิ เภสชฺเชหิ อตฺโถ โหติฯ ",
  "ปฺลิ-ตฺวฺ-กฺทฺ๖:๒ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒ฯ๑ฯ๓": "“อนุชานามิ, ภิกฺขเว, วสานิ เภสชฺชานิ—",
  "ปฺลิ-ตฺวฺ-กฺทฺ๖:๒ฯ๑ฯ๔": "อจฺฉวสํ, มจฺฉวสํ, สุสุกาวสํ, สูกรวสํ, คทฺรภวสํ—",
  "ปฺลิ-ตฺวฺ-กฺทฺ๖:๒ฯ๑ฯ๕": "กาเล ปฏิคฺคหิตํ กาเล นิปฺปกฺกํ กาเล สํสฏฺฐํ เตลปริโภเคน ปริภุญฺชิตุํฯ ",
  "ปฺลิ-ตฺวฺ-กฺทฺ๖:๒ฯ๒ฯ๑": "วิกาเล เจ, ภิกฺขเว, ปฏิคฺคหิตํ วิกาเล นิปฺปกฺกํ วิกาเล สํสฏฺฐํ, ตญฺเจ ปริภุญฺเชยฺย, อาปตฺติ ติณฺณํ ทุกฺกฏานํฯ ",
  "ปฺลิ-ตฺวฺ-กฺทฺ๖:๒ฯ๒ฯ๒": "กาเล เจ, ภิกฺขเว, ปฏิคฺคหิตํ วิกาเล นิปฺปกฺกํ วิกาเล สํสฏฺฐํ, ตญฺเจ ปริภุญฺเชยฺย, อาปตฺติ ทฺวินฺนํ ทุกฺกฏานํฯ ",
  "ปฺลิ-ตฺวฺ-กฺทฺ๖:๒ฯ๒ฯ๓": "กาเล เจ, ภิกฺขเว, ปฏิคฺคหิตํ กาเล นิปฺปกฺกํ วิกาเล สํสฏฺฐํ, ตญฺเจ ปริภุญฺเชยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๒ฯ๒ฯ๔": "กาเล เจ, ภิกฺขเว, ปฏิคฺคหิตํ กาเล นิปฺปกฺกํ กาเล สํสฏฺฐํ, ตญฺเจ ปริภุญฺเชยฺย, อนาปตฺตี”ติฯ ",
  "ปฺลิ-ตฺวฺ-กฺทฺ๖:๓ฯ๑ฯ๐": "๒ฯ มูลาทิเภสชฺชกถา ",
  "ปฺลิ-ตฺวฺ-กฺทฺ๖:๓ฯ๑ฯ๑": "เตน โข ปน สมเยน คิลานานํ ภิกฺขูนํ มูเลหิ เภสชฺเชหิ อตฺโถ โหติฯ ",
  "ปฺลิ-ตฺวฺ-กฺทฺ๖:๓ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๓ฯ๑ฯ๓": "“อนุชานามิ, ภิกฺขเว, มูลานิ เภสชฺชานิ—",
  "ปฺลิ-ตฺวฺ-กฺทฺ๖:๓ฯ๑ฯ๔": "หลิทฺทึ, สิงฺคิเวรํ, วจํ, วจตฺตํ, อติวิสํ, กฏุกโรหิณึ, อุสีรํ, ภทฺทมุตฺตกํ, ยานิ วา ปนญฺญานิปิ อตฺถิ มูลานิ เภสชฺชานิ, เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ, ตานิ—",
  "ปฺลิ-ตฺวฺ-กฺทฺ๖:๓ฯ๑ฯ๕": "ปฏิคฺคเหตฺวา ยาวชีวํ ปริหริตุํ; ",
  "ปฺลิ-ตฺวฺ-กฺทฺ๖:๓ฯ๑ฯ๖": "สติ ปจฺจเย ปริภุญฺชิตุํฯ ",
  "ปฺลิ-ตฺวฺ-กฺทฺ๖:๓ฯ๑ฯ๗": "อสติ ปจฺจเย ปริภุญฺชนฺตสฺส อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๓ฯ๒ฯ๑": "เตน โข ปน สมเยน คิลานานํ ภิกฺขูนํ มูเลหิ เภสชฺเชหิ ปิฏฺเฐหิ อตฺโถ โหติฯ ",
  "ปฺลิ-ตฺวฺ-กฺทฺ๖:๓ฯ๒ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๓ฯ๒ฯ๓": "“อนุชานามิ, ภิกฺขเว, นิสทํ นิสทโปตกนฺ”ติฯ ",
  "ปฺลิ-ตฺวฺ-กฺทฺ๖:๔ฯ๑ฯ๑": "เตน โข ปน สมเยน คิลานานํ ภิกฺขูนํ กสาเวหิ เภสชฺเชหิ อตฺโถ โหติฯ ",
  "ปฺลิ-ตฺวฺ-กฺทฺ๖:๔ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๔ฯ๑ฯ๓": "“อนุชานามิ, ภิกฺขเว, กสาวานิ เภสชฺชานิ—",
  "ปฺลิ-ตฺวฺ-กฺทฺ๖:๔ฯ๑ฯ๔": "นิมฺพกสาวํ, กุฏชกสาวํ, ปโฏลกสาวํ, ผคฺควกสาวํ, นตฺตมาลกสาวํ, ยานิ วา ปนญฺญานิปิ อตฺถิ กสาวานิ เภสชฺชานิ เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ, ตานิ—",
  "ปฺลิ-ตฺวฺ-กฺทฺ๖:๔ฯ๑ฯ๕": "ปฏิคฺคเหตฺวา ยาวชีวํ ปริหริตุํ; ",
  "ปฺลิ-ตฺวฺ-กฺทฺ๖:๔ฯ๑ฯ๖": "สติ ปจฺจเย ปริภุญฺชิตุํฯ ",
  "ปฺลิ-ตฺวฺ-กฺทฺ๖:๔ฯ๑ฯ๗": "อสติ ปจฺจเย ปริภุญฺชนฺตสฺส อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๕ฯ๑ฯ๑": "เตน โข ปน สมเยน คิลานานํ ภิกฺขูนํ ปณฺเณหิ เภสชฺเชหิ อตฺโถ โหติฯ ",
  "ปฺลิ-ตฺวฺ-กฺทฺ๖:๕ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๕ฯ๑ฯ๓": "“อนุชานามิ, ภิกฺขเว, ปณฺณานิ เภสชฺชานิ—",
  "ปฺลิ-ตฺวฺ-กฺทฺ๖:๕ฯ๑ฯ๔": "นิมฺพปณฺณํ, กุฏชปณฺณํ, ปโฏลปณฺณํ, สุลสิปณฺณํ, กปฺปาสปณฺณํ, ยานิ วา ปนญฺญานิปิ อตฺถิ ปณฺณานิ เภสชฺชานิ, เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ … ",
  "ปฺลิ-ตฺวฺ-กฺทฺ๖:๕ฯ๑ฯ๕": "เป…ฯ ",
  "ปฺลิ-ตฺวฺ-กฺทฺ๖:๖ฯ๑ฯ๑": "เตน โข ปน สมเยน คิลานานํ ภิกฺขูนํ ผเลหิ เภสชฺเชหิ อตฺโถ โหติฯ ",
  "ปฺลิ-ตฺวฺ-กฺทฺ๖:๖ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๖ฯ๑ฯ๓": "“อนุชานามิ, ภิกฺขเว, ผลานิ เภสชฺชานิ—",
  "ปฺลิ-ตฺวฺ-กฺทฺ๖:๖ฯ๑ฯ๔": "พิลงฺคํ, ปิปฺปลึ, มริจํ, หรีตกํ, วิภีตกํ, อามลกํ, โคฏฺฐผลํ, ยานิ วา ปนญฺญานิปิ อตฺถิ ผลานิ เภสชฺชานิ, เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ … ",
  "ปฺลิ-ตฺวฺ-กฺทฺ๖:๖ฯ๑ฯ๕": "เป…ฯ ",
  "ปฺลิ-ตฺวฺ-กฺทฺ๖:๗ฯ๑ฯ๑": "เตน โข ปน สมเยน คิลานานํ ภิกฺขูนํ ชตูหิ เภสชฺเชหิ อตฺโถ โหติฯ ",
  "ปฺลิ-ตฺวฺ-กฺทฺ๖:๗ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๗ฯ๑ฯ๓": "“อนุชานามิ, ภิกฺขเว, ชตูนิ เภสชฺชานิ—",
  "ปฺลิ-ตฺวฺ-กฺทฺ๖:๗ฯ๑ฯ๔": "หิงฺคุํ, หิงฺคุชตุํ, หิงฺคุสิปาฏิกํ, ตกํ, ตกปตฺตึ, ตกปณฺณึ, สชฺชุลสํ, ยานิ วา ปนญฺญานิปิ อตฺถิ ชตูนิ เภสชฺชานิ, เนว ขาทนีเย ขาทนียตฺถํ ผรนฺติ … ",
  "ปฺลิ-ตฺวฺ-กฺทฺ๖:๗ฯ๑ฯ๕": "เป…ฯ ",
  "ปฺลิ-ตฺวฺ-กฺทฺ๖:๘ฯ๑ฯ๑": "เตน โข ปน สมเยน คิลานานํ ภิกฺขูนํ โลเณหิ เภสชฺเชหิ อตฺโถ โหติฯ ",
  "ปฺลิ-ตฺวฺ-กฺทฺ๖:๘ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๘ฯ๑ฯ๓": "“อนุชานามิ, ภิกฺขเว, โลณานิ เภสชฺชานิ—",
  "ปฺลิ-ตฺวฺ-กฺทฺ๖:๘ฯ๑ฯ๔": "สามุทฺทํ, กาฬโลณํ, สินฺธวํ, อุพฺภิทํ, พิลํ, ยานิ วา ปนญฺญานิปิ อตฺถิ โลณานิ เภสชฺชานิ, เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ, ตานิ—",
  "ปฺลิ-ตฺวฺ-กฺทฺ๖:๘ฯ๑ฯ๕": "ปฏิคฺคเหตฺวา ยาวชีวํ ปริหริตุํ; ",
  "ปฺลิ-ตฺวฺ-กฺทฺ๖:๘ฯ๑ฯ๖": "สติ ปจฺจเย ปริภุญฺชิตุํฯ ",
  "ปฺลิ-ตฺวฺ-กฺทฺ๖:๘ฯ๑ฯ๗": "อสติ ปจฺจเย ปริภุญฺชนฺตสฺส อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๙ฯ๑ฯ๑": "เตน โข ปน สมเยน อายสฺมโต อานนฺทสฺส อุปชฺฌายสฺส อายสฺมโต เพลฏฺฐสีสสฺส ถุลฺลกจฺฉาพาโธ โหติฯ ",
  "ปฺลิ-ตฺวฺ-กฺทฺ๖:๙ฯ๑ฯ๒": "ตสฺส ลสิกาย จีวรานิ กาเย ลคฺคนฺติ, ตานิ ภิกฺขู อุทเกน เตเมตฺวา เตเมตฺวา อปกฑฺฒนฺติฯ ",
  "ปฺลิ-ตฺวฺ-กฺทฺ๖:๙ฯ๑ฯ๓": "อทฺทสา โข ภควา เสนาสนจาริกํ อาหิณฺฑนฺโต เต ภิกฺขู ตานิ จีวรานิ อุทเกน เตเมตฺวา เตเมตฺวา อปกฑฺฒนฺเต, ทิสฺวาน เยน เต ภิกฺขู เตนุปสงฺกมิ, อุปสงฺกมิตฺวา เต ภิกฺขู เอตทโวจ—",
  "ปฺลิ-ตฺวฺ-กฺทฺ๖:๙ฯ๑ฯ๔": "“กึ อิมสฺส, ภิกฺขเว, ภิกฺขุโน อาพาโธ”ติ? ",
  "ปฺลิ-ตฺวฺ-กฺทฺ๖:๙ฯ๑ฯ๕": "“อิมสฺส, ภนฺเต, อายสฺมโต ถุลฺลกจฺฉาพาโธ, ลสิกาย จีวรานิ กาเย ลคฺคนฺติ, ตานิ มยํ อุทเกน เตเมตฺวา เตเมตฺวา อปกฑฺฒามา”ติฯ ",
  "ปฺลิ-ตฺวฺ-กฺทฺ๖:๙ฯ๒ฯ๑": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๙ฯ๒ฯ๒": "“อนุชานามิ, ภิกฺขเว, ยสฺส กณฺฑุ วา, ปิฬกา วา, อสฺสาโว วา, ถุลฺลกจฺฉุ วา อาพาโธ, กาโย วา ทุคฺคนฺโธ, จุณฺณานิ เภสชฺชานิ; ",
  "ปฺลิ-ตฺวฺ-กฺทฺ๖:๙ฯ๒ฯ๓": "อคิลานสฺส ฉกณํ มตฺติกํ รชนนิปฺปกฺกํฯ ",
  "ปฺลิ-ตฺวฺ-กฺทฺ๖:๙ฯ๒ฯ๔": "อนุชานามิ, ภิกฺขเว, อุทุกฺขลํ มุสลนฺ”ติฯ ",
  "ปฺลิ-ตฺวฺ-กฺทฺ๖:๑๐ฯ๑ฯ๑": "เตน โข ปน สมเยน คิลานานํ ภิกฺขูนํ จุณฺเณหิ เภสชฺเชหิ จาลิเตหิ อตฺโถ โหติฯ ",
  "ปฺลิ-ตฺวฺ-กฺทฺ๖:๑๐ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๐ฯ๑ฯ๓": "“อนุชานามิ, ภิกฺขเว, จุณฺณจาลินินฺ”ติฯ ",
  "ปฺลิ-ตฺวฺ-กฺทฺ๖:๑๐ฯ๑ฯ๔": "สเณฺหหิ อตฺโถ โหติฯ ",
  "ปฺลิ-ตฺวฺ-กฺทฺ๖:๑๐ฯ๑ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๐ฯ๑ฯ๖": "“อนุชานามิ, ภิกฺขเว, ทุสฺสจาลินินฺ”ติฯ ",
  "ปฺลิ-ตฺวฺ-กฺทฺ๖:๑๐ฯ๒ฯ๑": "เตน โข ปน สมเยน อญฺญตรสฺส ภิกฺขุโน อมนุสฺสิกาพาโธ โหติฯ ",
  "ปฺลิ-ตฺวฺ-กฺทฺ๖:๑๐ฯ๒ฯ๒": "ตํ อาจริยุปชฺฌายา อุปฏฺฐหนฺตา นาสกฺขึสุ อโรคํ กาตุํฯ ",
  "ปฺลิ-ตฺวฺ-กฺทฺ๖:๑๐ฯ๒ฯ๓": "โส สูกรสูนํ คนฺตฺวา อามกมํสํ ขาทิ, อามกโลหิตํ ปิวิฯ ",
  "ปฺลิ-ตฺวฺ-กฺทฺ๖:๑๐ฯ๒ฯ๔": "ตสฺส โส อมนุสฺสิกาพาโธ ปฏิปฺปสฺสมฺภิฯ ",
  "ปฺลิ-ตฺวฺ-กฺทฺ๖:๑๐ฯ๒ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๐ฯ๒ฯ๖": "“อนุชานามิ, ภิกฺขเว, อมนุสฺสิกาพาเธ อามกมํสํ อามกโลหิตนฺ”ติฯ ",
  "ปฺลิ-ตฺวฺ-กฺทฺ๖:๑๑ฯ๑ฯ๑": "เตน โข ปน สมเยน อญฺญตรสฺส ภิกฺขุโน จกฺขุโรคาพาโธ โหติฯ ",
  "ปฺลิ-ตฺวฺ-กฺทฺ๖:๑๑ฯ๑ฯ๒": "ตํ ภิกฺขู ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมนฺติฯ ",
  "ปฺลิ-ตฺวฺ-กฺทฺ๖:๑๑ฯ๑ฯ๓": "อทฺทสา โข ภควา เสนาสนจาริกํ อาหิณฺฑนฺโต เต ภิกฺขู ตํ ภิกฺขุํ ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมนฺเต, ทิสฺวาน เยน เต ภิกฺขู เตนุปสงฺกมิ, อุปสงฺกมิตฺวา เต ภิกฺขู เอตทโวจ—",
  "ปฺลิ-ตฺวฺ-กฺทฺ๖:๑๑ฯ๑ฯ๔": "“กึ อิมสฺส, ภิกฺขเว, ภิกฺขุโน อาพาโธ”ติ? ",
  "ปฺลิ-ตฺวฺ-กฺทฺ๖:๑๑ฯ๒ฯ๑": "“อิมสฺส, ภนฺเต, อายสฺมโต จกฺขุโรคาพาโธฯ ",
  "ปฺลิ-ตฺวฺ-กฺทฺ๖:๑๑ฯ๒ฯ๒": "อิมํ มยํ ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมมา”ติฯ ",
  "ปฺลิ-ตฺวฺ-กฺทฺ๖:๑๑ฯ๒ฯ๓": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๑๑ฯ๒ฯ๔": "“อนุชานามิ, ภิกฺขเว, อญฺชนํ—",
  "ปฺลิ-ตฺวฺ-กฺทฺ๖:๑๑ฯ๒ฯ๕": "กาฬญฺชนํ, รสญฺชนํ, โสตญฺชนํ, เครุกํ, กปลฺลนฺ”ติฯ ",
  "ปฺลิ-ตฺวฺ-กฺทฺ๖:๑๑ฯ๒ฯ๖": "อญฺชนูปปิสเนหิ อตฺโถ โหติฯ ",
  "ปฺลิ-ตฺวฺ-กฺทฺ๖:๑๑ฯ๒ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๑ฯ๒ฯ๘": "“อนุชานามิ, ภิกฺขเว, จนฺทนํ, ตครํ, กาฬานุสาริยํ, ตาลีสํ, ภทฺทมุตฺตกนฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๑": "เตน โข ปน สมเยน ภิกฺขู ปิฏฺฐานิ อญฺชนานิ จรุเกสุปิ สราวเกสุปิ นิกฺขิปนฺติ; ",
  "ปฺลิ-ตฺวฺ-กฺทฺ๖:๑๒ฯ๑ฯ๒": "ติณจุณฺเณหิปิ ปํสุเกหิปิ โอกิริยนฺติฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๔": "“อนุชานามิ, ภิกฺขเว, อญฺชนินฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๕": "เตน โข ปน สมเยน ฉพฺพคฺคิยา ภิกฺขู อุจฺจาวจา อญฺชนิโย ธาเรนฺติ—",
  "ปฺลิ-ตฺวฺ-กฺทฺ๖:๑๒ฯ๑ฯ๖": "โสวณฺณมยํ, รูปิยมยํฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๗": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๑๒ฯ๑ฯ๘": "“เสยฺยถาปิ คิหี กามโภคิโน”ติฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๙": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๑๐": "“น, ภิกฺขเว, อุจฺจาวจา อญฺชนี ธาเรตพฺพาฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๑๑": "โย ธาเรยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๑๒ฯ๑ฯ๑๒": "อนุชานามิ, ภิกฺขเว, อฏฺฐิมยํ, ทนฺตมยํ, วิสาณมยํ, นฬมยํ, เวฬุมยํ, กฏฺฐมยํ, ชตุมยํ, ผลมยํ, โลหมยํ, สงฺขนาภิมยนฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๑": "เตน โข ปน สมเยน อญฺชนิโย อปารุตา โหนฺติ, ติณจุณฺเณหิปิ ปํสุเกหิปิ โอกิริยนฺติฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๓": "“อนุชานามิ, ภิกฺขเว, อปิธานนฺติฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๔": "อปิธานํ นิปตติฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๖": "“อนุชานามิ, ภิกฺขเว, สุตฺตเกน พนฺธิตฺวา อญฺชนิยา พนฺธิตุนฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๗": "อญฺชนี ผลติฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๒ฯ๙": "“อนุชานามิ, ภิกฺขเว, สุตฺตเกน สิพฺเพตุนฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๑": "เตน โข ปน สมเยน ภิกฺขู องฺคุลิยา อญฺชนฺติ, อกฺขีนิ ทุกฺขานิ โหนฺติฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๓": "“อนุชานามิ, ภิกฺขเว, อญฺชนิสลากนฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๔": "เตน โข ปน สมเยน ฉพฺพคฺคิยา ภิกฺขู อุจฺจาวจา อญฺชนิสลากาโย ธาเรนฺติ—",
  "ปฺลิ-ตฺวฺ-กฺทฺ๖:๑๒ฯ๓ฯ๕": "โสวณฺณมยํ รูปิยมยํฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๖": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๑๒ฯ๓ฯ๗": "“เสยฺยถาปิ คิหี กามโภคิโน”ติฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๙": "“น, ภิกฺขเว, อุจฺจาวจา อญฺชนิสลากา ธาเรตพฺพาฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๑๐": "โย ธาเรยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๑๒ฯ๓ฯ๑๑": "อนุชานามิ, ภิกฺขเว, อฏฺฐิมยํ …เป… สงฺขนาภิมยนฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๑": "เตน โข ปน สมเยน อญฺชนิสลากา ภูมิยํ ปติตา ผรุสา โหติฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๓": "“อนุชานามิ, ภิกฺขเว, สลากฐานิยนฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๔": "เตน โข ปน สมเยน ภิกฺขู อญฺชนิมฺปิ อญฺชนิสลากมฺปิ หตฺเถน ปริหรนฺติฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๖": "“อนุชานามิ, ภิกฺขเว, อญฺชนิตฺถวิกนฺ”ติฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๗": "อํสพทฺธโก น โหติฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๒ฯ๔ฯ๙": "“อนุชานามิ, ภิกฺขเว, อํสพทฺธกํ พนฺธนสุตฺตกนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๑": "เตน โข ปน สมเยน อายสฺมโต ปิลินฺทวจฺฉสฺส สีสาภิตาโป โหติฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๓": "“อนุชานามิ, ภิกฺขเว, มุทฺธนิ เตลกนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๔": "นกฺขมนิโย โหติฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๖": "“อนุชานามิ, ภิกฺขเว, นตฺถุกมฺมนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๗": "นตฺถุ คลติฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๙": "“อนุชานามิ, ภิกฺขเว, นตฺถุกรณินฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๑๐": "เตน โข ปน สมเยน ฉพฺพคฺคิยา ภิกฺขู อุจฺจาวจา นตฺถุกรณิโย ธาเรนฺติ—",
  "ปฺลิ-ตฺวฺ-กฺทฺ๖:๑๓ฯ๑ฯ๑๑": "โสวณฺณมยํ รูปิยมยํฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๑๒": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๑๓ฯ๑ฯ๑๓": "“เสยฺยถาปิ คิหี กามโภคิโน”ติฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๑๕": "“น, ภิกฺขเว, อุจฺจาวจา นตฺถุกรณี ธาเรตพฺพาฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๑๖": "โย ธาเรยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๑๓ฯ๑ฯ๑๗": "อนุชานามิ, ภิกฺขเว, อฏฺฐิมยํ …เป… ",
  "ปฺลิ-ตฺวฺ-กฺทฺ๖:๑๓ฯ๑ฯ๑๘": "สงฺขนาภิมยนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑": "นตฺถุํ วิสมํ อาสิญฺจนฺติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๓": "“อนุชานามิ, ภิกฺขเว, ยมกนตฺถุกรณินฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๔": "นกฺขมนิโย โหติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๖": "“อนุชานามิ, ภิกฺขเว, ธูมํ ปาตุนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๗": "ตญฺเญว วฏฺฏึ อาลิมฺเปตฺวา ปิวนฺติ, กณฺโฐ ทหติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๙": "“อนุชานามิ, ภิกฺขเว, ธูมเนตฺตนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑๐": "เตน โข ปน สมเยน ฉพฺพคฺคิยา ภิกฺขู อุจฺจาวจานิ ธูมเนตฺตานิ ธาเรนฺติ—",
  "ปฺลิ-ตฺวฺ-กฺทฺ๖:๑๓ฯ๒ฯ๑๑": "โสวณฺณมยํ รูปิยมยํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑๒": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๑๓ฯ๒ฯ๑๓": "“เสยฺยถาปิ คิหี กามโภคิโน”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑๕": "“น, ภิกฺขเว, อุจฺจาวจานิ ธูมเนตฺตานิ ธาเรตพฺพานิฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑๖": "โย ธาเรยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑๗": "อนุชานามิ, ภิกฺขเว, อฏฺฐิมยํ …เป… สงฺขนาภิมยนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑๘": "เตน โข ปน สมเยน ธูมเนตฺตานิ อปารุตานิ โหนฺติ, ปาณกา ปวิสนฺติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๑๙": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๐": "“อนุชานามิ, ภิกฺขเว, อปิธานนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๑": "เตน โข ปน สมเยน ภิกฺขู ธูมเนตฺตานิ หตฺเถน ปริหรนฺติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๓": "“อนุชานามิ, ภิกฺขเว, ธูมเนตฺตถวิกนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๔": "เอกโต ฆํสิยนฺติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๖": "“อนุชานามิ, ภิกฺขเว, ยมกถวิกนฺ”ติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๗": "อํสพทฺธโก น โหติฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๓ฯ๒ฯ๒๙": "“อนุชานามิ, ภิกฺขเว, อํสพทฺธกํ พนฺธนสุตฺตกนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๑": "เตน โข ปน สมเยน อายสฺมโต ปิลินฺทวจฺฉสฺส วาตาพาโธ โหติฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๒": "เวชฺชา เอวมาหํสุ—",
  "ปฺลิ-ตฺวฺ-กฺทฺ๖:๑๔ฯ๑ฯ๓": "“เตลํ ปจิตพฺพนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๕": "“อนุชานามิ, ภิกฺขเว, เตลปากนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๖": "ตสฺมึ โข ปน เตลปาเก มชฺชํ ปกฺขิปิตพฺพํ โหติฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๘": "“อนุชานามิ, ภิกฺขเว, เตลปาเก มชฺชํ ปกฺขิปิตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๙": "เตน โข ปน สมเยน ฉพฺพคฺคิยา ภิกฺขู อติปกฺขิตฺตมชฺชานิ เตลานิ ปจนฺติ, ตานิ ปิวิตฺวา มชฺชนฺติฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๑๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๑๑": "“น, ภิกฺขเว, อติปกฺขิตฺตมชฺชํ เตลํ ปาตพฺพํฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๑๒": "โย ปิเวยฺย, ยถาธมฺโม กาเรตพฺโพฯ ",
  "ปฺลิ-ตฺวฺ-กฺทฺ๖:๑๔ฯ๑ฯ๑๓": "อนุชานามิ, ภิกฺขเว, ยสฺมึ เตลปาเก มชฺชสฺส น วณฺโณ น คนฺโธ น รโส ปญฺญายติ, เอวรูปํ มชฺชปกฺขิตฺตํ เตลํ ปาตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๒ฯ๑": "เตน โข ปน สมเยน ภิกฺขูนํ พหุํ อติปกฺขิตฺตมชฺชํ เตลํ ปกฺกํ โหติฯ ",
  "ปฺลิ-ตฺวฺ-กฺทฺ๖:๑๔ฯ๒ฯ๒": "อถ โข ภิกฺขูนํ เอตทโหสิ—“กถํ นุ โข อติปกฺขิตฺตมชฺเช เตเล ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๖:๑๔ฯ๒ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๒ฯ๔": "“อนุชานามิ, ภิกฺขเว, อพฺภญฺชนํ อธิฏฺฐาตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๒ฯ๕": "เตน โข ปน สมเยน อายสฺมโต ปิลินฺทวจฺฉสฺส พหุตรํ เตลํ ปกฺกํ โหติ, เตลภาชนํ น วิชฺชติฯ ",
  "ปฺลิ-ตฺวฺ-กฺทฺ๖:๑๔ฯ๒ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๒ฯ๗": "“อนุชานามิ, ภิกฺขเว, ตีณิ ตุมฺพานิ—",
  "ปฺลิ-ตฺวฺ-กฺทฺ๖:๑๔ฯ๒ฯ๘": "โลหตุมฺพํ, กฏฺฐตุมฺพํ, ผลตุมฺพนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๑": "เตน โข ปน สมเยน อายสฺมโต ปิลินฺทวจฺฉสฺส องฺควาโต โหติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๓": "“อนุชานามิ, ภิกฺขเว, เสทกมฺมนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๔": "นกฺขมนิโย โหติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๖": "“อนุชานามิ, ภิกฺขเว, สมฺภารเสทนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๗": "นกฺขมนิโย โหติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๙": "“อนุชานามิ, ภิกฺขเว, มหาเสทนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๑๐": "นกฺขมนิโย โหติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๑๑": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๑๒": "“อนุชานามิ, ภิกฺขเว, ภงฺโคทกนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๑๓": "นกฺขมนิโย โหติฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๓ฯ๑๕": "“อนุชานามิ, ภิกฺขเว, อุทกโกฏฺฐกนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑": "เตน โข ปน สมเยน อายสฺมโต ปิลินฺทวจฺฉสฺส ปพฺพวาโต โหติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๓": "“อนุชานามิ, ภิกฺขเว, โลหิตํ โมเจตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๔": "นกฺขมนิโย โหติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๖": "“อนุชานามิ, ภิกฺขเว, โลหิตํ โมเจตฺวา วิสาเณน คาเหตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๗": "เตน โข ปน สมเยน อายสฺมโต ปิลินฺทวจฺฉสฺส ปาทา ผลิตา โหนฺติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๙": "“อนุชานามิ, ภิกฺขเว, ปาทพฺภญฺชนนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๐": "นกฺขมนิโย โหติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๑": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๒": "“อนุชานามิ, ภิกฺขเว, ปชฺชํ อภิสงฺขริตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๓": "เตน โข ปน สมเยน อญฺญตรสฺส ภิกฺขุโน คณฺฑาพาโธ โหติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๕": "“อนุชานามิ, ภิกฺขเว, สตฺถกมฺมนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๖": "กสาโวทเกน อตฺโถ โหติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๘": "“อนุชานามิ, ภิกฺขเว, กสาโวทกนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๑๙": "ติลกกฺเกน อตฺโถ โหติฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๒๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๔ฯ๒๑": "“อนุชานามิ, ภิกฺขเว, ติลกกฺกนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑": "กพฬิกาย อตฺโถ โหติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๓": "“อนุชานามิ, ภิกฺขเว, กพฬิกนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๔": "วณพนฺธนโจเฬน อตฺโถ โหติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๖": "“อนุชานามิ, ภิกฺขเว, วณพนฺธนโจฬนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๗": "วโณ กณฺฑุวติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๙": "“อนุชานามิ, ภิกฺขเว, สาสปกุฏฺเฏน โผสิตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๐": "วโณ กิลิชฺชิตฺถฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๑": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๒": "“อนุชานามิ, ภิกฺขเว, ธูมํ กาตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๓": "วฑฺฒมํสํ วุฏฺฐาติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๕": "“อนุชานามิ, ภิกฺขเว, โลณสกฺขริกาย ฉินฺทิตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๖": "วโณ น รุหติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๘": "“อนุชานามิ, ภิกฺขเว, วณเตลนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๑๙": "เตลํ คลติฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๒๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๕ฯ๒๑": "“อนุชานามิ, ภิกฺขเว, วิกาสิกํ สพฺพํ วณปฏิกมฺมนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๑": "เตน โข ปน สมเยน อญฺญตโร ภิกฺขุ อหินา ทฏฺโฐ โหติฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๓": "“อนุชานามิ, ภิกฺขเว, จตฺตาริ มหาวิกฏานิ ทาตุํ—",
  "ปฺลิ-ตฺวฺ-กฺทฺ๖:๑๔ฯ๖ฯ๔": "คูถํ, มุตฺตํ, ฉาริกํ, มตฺติกนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๕": "อถ โข ภิกฺขูนํ เอตทโหสิ—",
  "ปฺลิ-ตฺวฺ-กฺทฺ๖:๑๔ฯ๖ฯ๖": "“อปฺปฏิคฺคหิตานิ นุ โข อุทาหุ ปฏิคฺคเหตพฺพานี”ติฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๘": "“อนุชานามิ, ภิกฺขเว, สติ กปฺปิยการเก ปฏิคฺคหาเปตุํ, อสติ กปฺปิยการเก สามํ คเหตฺวา ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๙": "เตน โข ปน สมเยน อญฺญตเรน ภิกฺขุนา วิสํ ปีตํ โหติฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๑๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๑๑": "“อนุชานามิ, ภิกฺขเว, คูถํ ปาเยตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๑๒": "อถ โข ภิกฺขูนํ เอตทโหสิ—",
  "ปฺลิ-ตฺวฺ-กฺทฺ๖:๑๔ฯ๖ฯ๑๓": "“อปฺปฏิคฺคหิตํ นุ โข อุทาหุ ปฏิคฺคเหตพฺโพ”ติ? ",
  "ปฺลิ-ตฺวฺ-กฺทฺ๖:๑๔ฯ๖ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๖ฯ๑๕": "“อนุชานามิ, ภิกฺขเว, ยํ กโรนฺโต ปฏิคฺคณฺหาติ, เสฺวว ปฏิคฺคโห กโต, น ปุน ปฏิคฺคเหตพฺโพ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑": "เตน โข ปน สมเยน อญฺญตรสฺส ภิกฺขุโน ฆรทินฺนกาพาโธ โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๓": "“อนุชานามิ, ภิกฺขเว, สีตาโลฬึ ปาเยตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๔": "เตน โข ปน สมเยน อญฺญตโร ภิกฺขุ ทุฏฺฐคหณิโก โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๖": "“อนุชานามิ, ภิกฺขเว, อามิสขารํ ปาเยตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๗": "เตน โข ปน สมเยน อญฺญตรสฺส ภิกฺขุโน ปณฺฑุโรคาพาโธ โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๙": "“อนุชานามิ, ภิกฺขเว, มุตฺตหรีตกํ ปาเยตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๐": "เตน โข ปน สมเยน อญฺญตรสฺส ภิกฺขุโน ฉวิโทสาพาโธ โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๑": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๒": "“อนุชานามิ, ภิกฺขเว, คนฺธาเลปํ กาตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๓": "เตน โข ปน สมเยน อญฺญตโร ภิกฺขุ อภิสนฺนกาโย โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๕": "“อนุชานามิ, ภิกฺขเว, วิเรจนํ ปาตุนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๖": "อจฺฉกญฺชิยา อตฺโถ โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๘": "“อนุชานามิ, ภิกฺขเว, อจฺฉกญฺชินฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๑๙": "อกฏยูเสน อตฺโถ โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒๑": "“อนุชานามิ, ภิกฺขเว, อกฏยูสนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒๒": "กฏากเฏน อตฺโถ โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒๔": "“อนุชานามิ, ภิกฺขเว, กฏากฏนฺ”ติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒๕": "ปฏิจฺฉาทนีเยน อตฺโถ โหติฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๔ฯ๗ฯ๒๗": "“อนุชานามิ, ภิกฺขเว, ปฏิจฺฉาทนียนฺ”ติฯ ",
  "ปฺลิ-ตฺวฺ-กฺทฺ๖:๑๕ฯ๑ฯ๐": "๓ฯ ปิลินฺทวจฺฉวตฺถุ ",
  "ปฺลิ-ตฺวฺ-กฺทฺ๖:๑๕ฯ๑ฯ๑": "เตน โข ปน สมเยน อายสฺมา ปิลินฺทวจฺโฉ ราชคเห ปพฺภารํ โสธาเปติ เลณํ กตฺตุกาโมฯ ",
  "ปฺลิ-ตฺวฺ-กฺทฺ๖:๑๕ฯ๑ฯ๒": "อถ โข ราชา มาคโธ เสนิโย พิมฺพิสาโร เยนายสฺมา ปิลินฺทวจฺโฉ เตนุปสงฺกมิ, อุปสงฺกมิตฺวา อายสฺมนฺตํ ปิลินฺทวจฺฉํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๑๕ฯ๑ฯ๓": "เอกมนฺตํ นิสินฺโน โข ราชา มาคโธ เสนิโย พิมฺพิสาโร อายสฺมนฺตํ ปิลินฺทวจฺฉํ เอตทโวจ—",
  "ปฺลิ-ตฺวฺ-กฺทฺ๖:๑๕ฯ๑ฯ๔": "“กึ, ภนฺเต, เถโร การาเปตี”ติ? ",
  "ปฺลิ-ตฺวฺ-กฺทฺ๖:๑๕ฯ๑ฯ๕": "“ปพฺภารํ, มหาราช, โสธาเปมิ, เลณํ กตฺตุกาโม”ติฯ ",
  "ปฺลิ-ตฺวฺ-กฺทฺ๖:๑๕ฯ๑ฯ๖": "“อตฺโถ, ภนฺเต, อยฺยสฺส อารามิเกนา”ติ? ",
  "ปฺลิ-ตฺวฺ-กฺทฺ๖:๑๕ฯ๑ฯ๗": "“น โข, มหาราช, ภควตา อารามิโก อนุญฺญาโต”ติฯ ",
  "ปฺลิ-ตฺวฺ-กฺทฺ๖:๑๕ฯ๑ฯ๘": "“เตน หิ, ภนฺเต, ภควนฺตํ ปฏิปุจฺฉิตฺวา มม อาโรเจยฺยาถา”ติฯ ",
  "ปฺลิ-ตฺวฺ-กฺทฺ๖:๑๕ฯ๑ฯ๙": "“เอวํ, มหาราชา”ติ โข อายสฺมา ปิลินฺทวจฺโฉ รญฺโญ มาคธสฺส เสนิยสฺส พิมฺพิสารสฺส ปจฺจโสฺสสิฯ ",
  "ปฺลิ-ตฺวฺ-กฺทฺ๖:๑๕ฯ๒ฯ๑": "อถ โข อายสฺมา ปิลินฺทวจฺโฉ ราชานํ มาคธํ เสนิยํ พิมฺพิสารํ ธมฺมิยา กถาย สนฺทเสฺสสิ, สมาทเปสิ, สมุตฺเตเชสิ, สมฺปหํเสสิฯ ",
  "ปฺลิ-ตฺวฺ-กฺทฺ๖:๑๕ฯ๒ฯ๒": "อถ โข ราชา มาคโธ เสนิโย พิมฺพิสาโร อายสฺมตา ปิลินฺทวจฺเฉน ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา อายสฺมนฺตํ ปิลินฺทวจฺฉํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๖:๑๕ฯ๒ฯ๓": "อถ โข อายสฺมา ปิลินฺทวจฺโฉ ภควโต สนฺติเก ทูตํ ปาเหสิ—",
  "ปฺลิ-ตฺวฺ-กฺทฺ๖:๑๕ฯ๒ฯ๔": "“ราชา, ภนฺเต, มาคโธ เสนิโย พิมฺพิสาโร อารามิกํ ทาตุกาโมฯ ",
  "ปฺลิ-ตฺวฺ-กฺทฺ๖:๑๕ฯ๒ฯ๕": "กถํ นุ โข, ภนฺเต, มยา ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๖:๑๕ฯ๒ฯ๖": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๑๕ฯ๒ฯ๗": "“อนุชานามิ, ภิกฺขเว, อารามิกนฺ”ติฯ ",
  "ปฺลิ-ตฺวฺ-กฺทฺ๖:๑๕ฯ๓ฯ๑": "ทุติยมฺปิ โข ราชา มาคโธ เสนิโย พิมฺพิสาโร เยนายสฺมา ปิลินฺทวจฺโฉ เตนุปสงฺกมิ; อุปสงฺกมิตฺวา อายสฺมนฺตํ ปิลินฺทวจฺฉํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๑๕ฯ๓ฯ๒": "เอกมนฺตํ นิสินฺโน โข ราชา มาคโธ เสนิโย พิมฺพิสาโร อายสฺมนฺตํ ปิลินฺทวจฺฉํ เอตทโวจ—",
  "ปฺลิ-ตฺวฺ-กฺทฺ๖:๑๕ฯ๓ฯ๓": "“อนุญฺญาโต, ภนฺเต, ภควตา อารามิโก”ติ? ",
  "ปฺลิ-ตฺวฺ-กฺทฺ๖:๑๕ฯ๓ฯ๔": "“เอวํ, มหาราชา”ติฯ ",
  "ปฺลิ-ตฺวฺ-กฺทฺ๖:๑๕ฯ๓ฯ๕": "“เตน หิ, ภนฺเต, อยฺยสฺส อารามิกํ ทมฺมี”ติฯ ",
  "ปฺลิ-ตฺวฺ-กฺทฺ๖:๑๕ฯ๓ฯ๖": "อถ โข ราชา มาคโธ เสนิโย พิมฺพิสาโร อายสฺมโต ปิลินฺทวจฺฉสฺส อารามิกํ ปฏิสฺสุตฺวา, วิสฺสริตฺวา, จิเรน สตึ ปฏิลภิตฺวา, อญฺญตรํ สพฺพตฺถกํ มหามตฺตํ อามนฺเตสิ—",
  "ปฺลิ-ตฺวฺ-กฺทฺ๖:๑๕ฯ๓ฯ๗": "“โย มยา, ภเณ, อยฺยสฺส อารามิโก ปฏิสฺสุโต, ทินฺโน โส อารามิโก”ติ? ",
  "ปฺลิ-ตฺวฺ-กฺทฺ๖:๑๕ฯ๓ฯ๘": "“น โข, เทว, อยฺยสฺส อารามิโก ทินฺโน”ติฯ ",
  "ปฺลิ-ตฺวฺ-กฺทฺ๖:๑๕ฯ๓ฯ๙": "“กีว จิรํ นุ โข, ภเณ, อิโต หิ ตํ โหตี”ติ? ",
  "ปฺลิ-ตฺวฺ-กฺทฺ๖:๑๕ฯ๔ฯ๑": "อถ โข โส มหามตฺโต รตฺติโย คเณตฺวา ราชานํ มาคธํ เสนิยํ พิมฺพิสารํ เอตทโวจ—",
  "ปฺลิ-ตฺวฺ-กฺทฺ๖:๑๕ฯ๔ฯ๒": "“ปญฺจ, เทว, รตฺติสตานี”ติฯ ",
  "ปฺลิ-ตฺวฺ-กฺทฺ๖:๑๕ฯ๔ฯ๓": "“เตน หิ, ภเณ, อยฺยสฺส ปญฺจ อารามิกสตานิ เทหี”ติฯ ",
  "ปฺลิ-ตฺวฺ-กฺทฺ๖:๑๕ฯ๔ฯ๔": "“เอวํ, เทวา”ติ ",
  "ปฺลิ-ตฺวฺ-กฺทฺ๖:๑๕ฯ๔ฯ๕": "โข โส มหามตฺโต รญฺโญ มาคธสฺส เสนิยสฺส พิมฺพิสารสฺส ปฏิสฺสุตฺวา อายสฺมโต ปิลินฺทวจฺฉสฺส ปญฺจ อารามิกสตานิ ปาทาสิ, ปาฏิเยกฺโก คาโม นิวิสิฯ ",
  "ปฺลิ-ตฺวฺ-กฺทฺ๖:๑๕ฯ๔ฯ๖": "“อารามิกคามโก”ติปิ นํ อาหํสุ, “ปิลินฺทคามโก”ติปิ นํ อาหํสุฯ ",
  "ปฺลิ-ตฺวฺ-กฺทฺ๖:๑๕ฯ๔ฯ๗": "เตน โข ปน สมเยน อายสฺมา ปิลินฺทวจฺโฉ ตสฺมึ คามเก กุลูปโก โหติฯ ",
  "ปฺลิ-ตฺวฺ-กฺทฺ๖:๑๕ฯ๔ฯ๘": "อถ โข อายสฺมา ปิลินฺทวจฺโฉ ปุพฺพณฺหสมยํ นิวาเสตฺวา ปตฺตจีวรมาทาย ปิลินฺทคามํ ปิณฺฑาย ปาวิสิฯ ",
  "ปฺลิ-ตฺวฺ-กฺทฺ๖:๑๕ฯ๕ฯ๑": "เตน โข ปน สมเยน ตสฺมึ คามเก อุสฺสโว โหติฯ ",
  "ปฺลิ-ตฺวฺ-กฺทฺ๖:๑๕ฯ๕ฯ๒": "ทารกา อลงฺกตา มาลากิตา กีฬนฺติฯ ",
  "ปฺลิ-ตฺวฺ-กฺทฺ๖:๑๕ฯ๕ฯ๓": "อถ โข อายสฺมา ปิลินฺทวจฺโฉ ปิลินฺทคามเก สปทานํ ปิณฺฑาย จรมาโน เยน อญฺญตรสฺส อารามิกสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
  "ปฺลิ-ตฺวฺ-กฺทฺ๖:๑๕ฯ๕ฯ๔": "เตน โข ปน สมเยน ตสฺสา อารามิกินิยา ธีตา อญฺเญ ทารเก อลงฺกเต มาลากิเต ปสฺสิตฺวา โรทติ—",
  "ปฺลิ-ตฺวฺ-กฺทฺ๖:๑๕ฯ๕ฯ๕": "“มาลํ เม เทถ, อลงฺการํ เม เทถา”ติฯ ",
  "ปฺลิ-ตฺวฺ-กฺทฺ๖:๑๕ฯ๕ฯ๖": "อถ โข อายสฺมา ปิลินฺทวจฺโฉ ตํ อารามิกินึ เอตทโวจ—",
  "ปฺลิ-ตฺวฺ-กฺทฺ๖:๑๕ฯ๕ฯ๗": "“กิสฺสายํ ทาริกา โรทตี”ติ? ",
  "ปฺลิ-ตฺวฺ-กฺทฺ๖:๑๕ฯ๕ฯ๘": "“อยํ, ภนฺเต, ทาริกา อญฺเญ ทารเก อลงฺกเต มาลากิเต ปสฺสิตฺวา โรทติ—",
  "ปฺลิ-ตฺวฺ-กฺทฺ๖:๑๕ฯ๕ฯ๙": "‘มาลํ เม เทถ, อลงฺการํ เม เทถา’ติฯ ",
  "ปฺลิ-ตฺวฺ-กฺทฺ๖:๑๕ฯ๕ฯ๑๐": "กุโต อมฺหากํ ทุคฺคตานํ มาลา, กุโต อลงฺกาโร”ติ? ",
  "ปฺลิ-ตฺวฺ-กฺทฺ๖:๑๕ฯ๖ฯ๑": "อถ โข อายสฺมา ปิลินฺทวจฺโฉ อญฺญตรํ ติณณฺฑุปกํ คเหตฺวา ตํ อารามิกินึ เอตทโวจ—",
  "ปฺลิ-ตฺวฺ-กฺทฺ๖:๑๕ฯ๖ฯ๒": "“หนฺทิมํ ติณณฺฑุปกํ ตสฺสา ทาริกาย สีเส ปฏิมุญฺจา”ติฯ ",
  "ปฺลิ-ตฺวฺ-กฺทฺ๖:๑๕ฯ๖ฯ๓": "อถ โข สา อารามิกินี ตํ ติณณฺฑุปกํ คเหตฺวา ตสฺสา ทาริกาย สีเส ปฏิมุญฺจิฯ ",
  "ปฺลิ-ตฺวฺ-กฺทฺ๖:๑๕ฯ๖ฯ๔": "สา อโหสิ สุวณฺณมาลา อภิรูปา, ทสฺสนียา, ปาสาทิกา; ",
  "ปฺลิ-ตฺวฺ-กฺทฺ๖:๑๕ฯ๖ฯ๕": "นตฺถิ ตาทิสา รญฺโญปิ อนฺเตปุเร สุวณฺณมาลาฯ ",
  "ปฺลิ-ตฺวฺ-กฺทฺ๖:๑๕ฯ๖ฯ๖": "มนุสฺสา รญฺโญ มาคธสฺส เสนิยสฺส พิมฺพิสารสฺส อาโรเจสุํ—",
  "ปฺลิ-ตฺวฺ-กฺทฺ๖:๑๕ฯ๖ฯ๗": "“อมุกสฺส, เทว, อารามิกสฺส ฆเร สุวณฺณมาลา อภิรูปา, ทสฺสนียา, ปาสาทิกา; ",
  "ปฺลิ-ตฺวฺ-กฺทฺ๖:๑๕ฯ๖ฯ๘": "นตฺถิ ตาทิสา เทวสฺสปิ อนฺเตปุเร สุวณฺณมาลา; ",
  "ปฺลิ-ตฺวฺ-กฺทฺ๖:๑๕ฯ๖ฯ๙": "กุโต ตสฺส ทุคฺคตสฺส? ",
  "ปฺลิ-ตฺวฺ-กฺทฺ๖:๑๕ฯ๖ฯ๑๐": "นิสฺสํสยํ โจริกาย อาภตา”ติฯ ",
  "ปฺลิ-ตฺวฺ-กฺทฺ๖:๑๕ฯ๖ฯ๑๑": "อถ โข ราชา มาคโธ เสนิโย พิมฺพิสาโร ตํ อารามิกกุลํ พนฺธาเปสิฯ ",
  "ปฺลิ-ตฺวฺ-กฺทฺ๖:๑๕ฯ๗ฯ๑": "ทุติยมฺปิ โข อายสฺมา ปิลินฺทวจฺโฉ ปุพฺพณฺหสมยํ นิวาเสตฺวา ปตฺตจีวรมาทาย ปิลินฺทคามํ ปิณฺฑาย ปาวิสิฯ ",
  "ปฺลิ-ตฺวฺ-กฺทฺ๖:๑๕ฯ๗ฯ๒": "ปิลินฺทคามเก สปทานํ ปิณฺฑาย จรมาโน เยน ตสฺส อารามิกสฺส นิเวสนํ เตนุปสงฺกมิ, อุปสงฺกมิตฺวา ปฏิวิสฺสเก ปุจฺฉิ—",
  "ปฺลิ-ตฺวฺ-กฺทฺ๖:๑๕ฯ๗ฯ๓": "“กหํ อิมํ อารามิกกุลํ คตนฺ”ติ? ",
  "ปฺลิ-ตฺวฺ-กฺทฺ๖:๑๕ฯ๗ฯ๔": "“เอติสฺสา, ภนฺเต, สุวณฺณมาลาย การณา รญฺญา พนฺธาปิตนฺ”ติฯ ",
  "ปฺลิ-ตฺวฺ-กฺทฺ๖:๑๕ฯ๗ฯ๕": "อถ โข อายสฺมา ปิลินฺทวจฺโฉ เยน รญฺโญ มาคธสฺส เสนิยสฺส พิมฺพิสารสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
  "ปฺลิ-ตฺวฺ-กฺทฺ๖:๑๕ฯ๗ฯ๖": "อถ โข ราชา มาคโธ เสนิโย พิมฺพิสาโร เยนายสฺมา ปิลินฺทวจฺโฉ เตนุปสงฺกมิ, อุปสงฺกมิตฺวา อายสฺมนฺตํ ปิลินฺทวจฺฉํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๑๕ฯ๗ฯ๗": "เอกมนฺตํ นิสินฺนํ โข ราชานํ มาคธํ เสนิยํ พิมฺพิสารํ อายสฺมา ปิลินฺทวจฺโฉ เอตทโวจ—",
  "ปฺลิ-ตฺวฺ-กฺทฺ๖:๑๕ฯ๘ฯ๑": "“กิสฺส, มหาราช, อารามิกกุลํ พนฺธาปิตนฺ”ติ? ",
  "ปฺลิ-ตฺวฺ-กฺทฺ๖:๑๕ฯ๘ฯ๒": "“ตสฺส, ภนฺเต, อารามิกสฺส ฆเร สุวณฺณมาลา อภิรูปา, ทสฺสนียา, ปาสาทิกา; ",
  "ปฺลิ-ตฺวฺ-กฺทฺ๖:๑๕ฯ๘ฯ๓": "นตฺถิ ตาทิสา อมฺหากมฺปิ อนฺเตปุเร สุวณฺณมาลา; ",
  "ปฺลิ-ตฺวฺ-กฺทฺ๖:๑๕ฯ๘ฯ๔": "กุโต ตสฺส ทุคฺคตสฺส? ",
  "ปฺลิ-ตฺวฺ-กฺทฺ๖:๑๕ฯ๘ฯ๕": "นิสฺสํสยํ โจริกาย อาภตา”ติฯ ",
  "ปฺลิ-ตฺวฺ-กฺทฺ๖:๑๕ฯ๘ฯ๖": "อถ โข อายสฺมา ปิลินฺทวจฺโฉ รญฺโญ มาคธสฺส เสนิยสฺส พิมฺพิสารสฺส ปาสาทํ สุวณฺณนฺติ อธิมุจฺจิ; ",
  "ปฺลิ-ตฺวฺ-กฺทฺ๖:๑๕ฯ๘ฯ๗": "โส อโหสิ สพฺพโสวณฺณมโยฯ ",
  "ปฺลิ-ตฺวฺ-กฺทฺ๖:๑๕ฯ๘ฯ๘": "“อิทํ ปน เต, มหาราช, ตาว พหุํ สุวณฺณํ กุโต”ติ? ",
  "ปฺลิ-ตฺวฺ-กฺทฺ๖:๑๕ฯ๘ฯ๙": "“อญฺญาตํ, ภนฺเต, อยฺยเสฺสเวโส อิทฺธานุภาโว”ติ ตํ อารามิกกุลํ มุญฺจาเปสิฯ ",
  "ปฺลิ-ตฺวฺ-กฺทฺ๖:๑๕ฯ๙ฯ๑": "มนุสฺสา—",
  "ปฺลิ-ตฺวฺ-กฺทฺ๖:๑๕ฯ๙ฯ๒": "“อเยฺยน กิร ปิลินฺทวจฺเฉน สราชิกาย ปริสาย อุตฺตริ มนุสฺสธมฺมํ อิทฺธิปาฏิหาริยํ ทสฺสิตนฺ”ติ—",
  "ปฺลิ-ตฺวฺ-กฺทฺ๖:๑๕ฯ๙ฯ๓": "อตฺตมนา อภิปฺปสนฺนา อายสฺมโต ปิลินฺทวจฺฉสฺส ปญฺจ เภสชฺชานิ อภิหรึสุ, เสยฺยถิทํ—",
  "ปฺลิ-ตฺวฺ-กฺทฺ๖:๑๕ฯ๙ฯ๔": "สปฺปึ, นวนีตํ, เตลํ, มธุํ, ผาณิตํฯ ",
  "ปฺลิ-ตฺวฺ-กฺทฺ๖:๑๕ฯ๙ฯ๕": "ปกติยาปิ จ อายสฺมา ปิลินฺทวจฺโฉ ลาภี โหติ ปญฺจนฺนํ เภสชฺชานํ; ",
  "ปฺลิ-ตฺวฺ-กฺทฺ๖:๑๕ฯ๙ฯ๖": "ลทฺธํ ลทฺธํ ปริสาย วิสฺสชฺเชติฯ ",
  "ปฺลิ-ตฺวฺ-กฺทฺ๖:๑๕ฯ๙ฯ๗": "ปริสา จสฺส โหติ พาหุลฺลิกา; ",
  "ปฺลิ-ตฺวฺ-กฺทฺ๖:๑๕ฯ๙ฯ๘": "ลทฺธํ ลทฺธํ โกลมฺเพปิ, ฆเฏปิ, ปูเรตฺวา ปฏิสาเมติ; ",
  "ปฺลิ-ตฺวฺ-กฺทฺ๖:๑๕ฯ๙ฯ๙": "ปริสฺสาวนานิปิ, ถวิกาโยปิ, ปูเรตฺวา วาตปาเนสุ ลคฺเคติฯ ",
  "ปฺลิ-ตฺวฺ-กฺทฺ๖:๑๕ฯ๙ฯ๑๐": "ตานิ โอลีนวิลีนานิ ติฏฺฐนฺติฯ ",
  "ปฺลิ-ตฺวฺ-กฺทฺ๖:๑๕ฯ๙ฯ๑๑": "อุนฺทูเรหิปิ วิหารา โอกิณฺณวิกิณฺณา โหนฺติฯ ",
  "ปฺลิ-ตฺวฺ-กฺทฺ๖:๑๕ฯ๙ฯ๑๒": "มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๑๕ฯ๙ฯ๑๓": "“อนฺโตโกฏฺฐาคาริกา อิเม สมณา สกฺยปุตฺติยา, เสยฺยถาปิ ราชา มาคโธ เสนิโย พิมฺพิสาโร”ติฯ ",
  "ปฺลิ-ตฺวฺ-กฺทฺ๖:๑๕ฯ๑๐ฯ๑": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๖:๑๕ฯ๑๐ฯ๒": "เย เต ภิกฺขู อปฺปิจฺฉา, เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๑๕ฯ๑๐ฯ๓": "“กถญฺหิ นาม ภิกฺขู เอวรูปาย พาหุลฺลาย เจเตสฺสนฺตี”ติฯ ",
  "ปฺลิ-ตฺวฺ-กฺทฺ๖:๑๕ฯ๑๐ฯ๔": "อถ โข เต ภิกฺขู เต อเนกปริยาเยน วิครหิตฺวา ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๖:๑๕ฯ๑๐ฯ๕": "“สจฺจํ กิร, ภิกฺขเว, ภิกฺขู เอวรูปาย พาหุลฺลาย เจเตนฺตี”ติ? ",
  "ปฺลิ-ตฺวฺ-กฺทฺ๖:๑๕ฯ๑๐ฯ๖": "“สจฺจํ, ภควา”ติ …เป… ",
  "ปฺลิ-ตฺวฺ-กฺทฺ๖:๑๕ฯ๑๐ฯ๗": "วิครหิตฺวา ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๑๕ฯ๑๐ฯ๘": "“ยานิ โข ปน ตานิ คิลานานํ ภิกฺขูนํ ปฏิสายนียานิ เภสชฺชานิ, เสยฺยถิทํ—สปฺปิ, นวนีตํ, เตลํ, มธุ, ผาณิตํ, ตานิ ปฏิคฺคเหตฺวา สตฺตาหปรมํ สนฺนิธิการกํ ปริภุญฺชิตพฺพานิฯ ตํ อติกฺกามยโต ยถาธมฺโม กาเรตพฺโพ”ติฯ ",
  "ปฺลิ-ตฺวฺ-กฺทฺ๖:๑๕ฯ๑๐ฯ๙": "เภสชฺชานุญฺญาตภาณวาโร นิฏฺฐิโต ปฐโมฯ ",
  "ปฺลิ-ตฺวฺ-กฺทฺ๖:๑๖ฯ๑ฯ๐": "๔ฯ คุฬาทิอนุชานน ",
  "ปฺลิ-ตฺวฺ-กฺทฺ๖:๑๖ฯ๑ฯ๑": "อถ โข ภควา สาวตฺถิยํ ยถาภิรนฺตํ วิหริตฺวา เยน ราชคหํ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๖:๑๖ฯ๑ฯ๒": "อทฺทสา โข อายสฺมา กงฺขาเรวโต อนฺตรามคฺเค คุฬกรณํ, โอกฺกมิตฺวา คุเฬ ปิฏฺฐมฺปิ ฉาริกมฺปิ ปกฺขิปนฺเต, ทิสฺวาน—",
  "ปฺลิ-ตฺวฺ-กฺทฺ๖:๑๖ฯ๑ฯ๓": "“อกปฺปิโย คุโฬ สามิโส, น กปฺปติ คุโฬ วิกาเล ปริภุญฺชิตุนฺ”ติ—",
  "ปฺลิ-ตฺวฺ-กฺทฺ๖:๑๖ฯ๑ฯ๔": "กุกฺกุจฺจายนฺโต สปริโส คุฬํ น ปริภุญฺชติฯ ",
  "ปฺลิ-ตฺวฺ-กฺทฺ๖:๑๖ฯ๑ฯ๕": "เยปิสฺส โสตพฺพํ มญฺญนฺติ, เตปิ คุฬํ น ปริภุญฺชนฺติฯ ",
  "ปฺลิ-ตฺวฺ-กฺทฺ๖:๑๖ฯ๑ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๖ฯ๑ฯ๗": "“กิมตฺถาย, ภิกฺขเว, คุเฬ ปิฏฺฐมฺปิ ฉาริกมฺปิ ปกฺขิปนฺตี”ติ? ",
  "ปฺลิ-ตฺวฺ-กฺทฺ๖:๑๖ฯ๑ฯ๘": "“ถทฺธตฺถาย, ภควา”ติฯ ",
  "ปฺลิ-ตฺวฺ-กฺทฺ๖:๑๖ฯ๑ฯ๙": "“สเจ, ภิกฺขเว, ถทฺธตฺถาย คุเฬ ปิฏฺฐมฺปิ ฉาริกมฺปิ ปกฺขิปนฺติ, โส จ คุโฬเตฺวว สงฺขํ คจฺฉติฯ ",
  "ปฺลิ-ตฺวฺ-กฺทฺ๖:๑๖ฯ๑ฯ๑๐": "อนุชานามิ, ภิกฺขเว, ยถาสุขํ คุฬํ ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๑๖ฯ๒ฯ๑": "อทฺทสา โข อายสฺมา กงฺขาเรวโต อนฺตรามคฺเค วจฺเจ มุคฺคํ ชาตํ, ปสฺสิตฺวา—",
  "ปฺลิ-ตฺวฺ-กฺทฺ๖:๑๖ฯ๒ฯ๒": "“อกปฺปิยา มุคฺคา; ",
  "ปฺลิ-ตฺวฺ-กฺทฺ๖:๑๖ฯ๒ฯ๓": "ปกฺกาปิ มุคฺคา ชายนฺตี”ติ—",
  "ปฺลิ-ตฺวฺ-กฺทฺ๖:๑๖ฯ๒ฯ๔": "กุกฺกุจฺจายนฺโต สปริโส มุคฺคํ น ปริภุญฺชติฯ ",
  "ปฺลิ-ตฺวฺ-กฺทฺ๖:๑๖ฯ๒ฯ๕": "เยปิสฺส โสตพฺพํ มญฺญนฺติ, เตปิ มุคฺคํ น ปริภุญฺชนฺติฯ ",
  "ปฺลิ-ตฺวฺ-กฺทฺ๖:๑๖ฯ๒ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๖ฯ๒ฯ๗": "“สเจ, ภิกฺขเว, ปกฺกาปิ มุคฺคา ชายนฺติ, อนุชานามิ, ภิกฺขเว, ยถาสุขํ มุคฺคํ ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๑๖ฯ๓ฯ๑": "เตน โข ปน สมเยน อญฺญตรสฺส ภิกฺขุโน อุทรวาตาพาโธ โหติฯ ",
  "ปฺลิ-ตฺวฺ-กฺทฺ๖:๑๖ฯ๓ฯ๒": "โส โลณโสวีรกํ อปายิฯ ",
  "ปฺลิ-ตฺวฺ-กฺทฺ๖:๑๖ฯ๓ฯ๓": "ตสฺส โส อุทรวาตาพาโธ ปฏิปฺปสฺสมฺภิฯ ",
  "ปฺลิ-ตฺวฺ-กฺทฺ๖:๑๖ฯ๓ฯ๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๖ฯ๓ฯ๕": "“อนุชานามิ, ภิกฺขเว, คิลานสฺส โลณโสวีรกํ; ",
  "ปฺลิ-ตฺวฺ-กฺทฺ๖:๑๖ฯ๓ฯ๖": "อคิลานสฺส อุทกสมฺภินฺนํ ปานปริโภเคน ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๑๗ฯ๑ฯ๐": "๕ฯ อนฺโตวุฏฺฐาทิปฏิกฺเขปกถา ",
  "ปฺลิ-ตฺวฺ-กฺทฺ๖:๑๗ฯ๑ฯ๑": "อถ โข ภควา อนุปุพฺเพน จาริกํ จรมาโน เยน ราชคหํ ตทวสริฯ ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
  "ปฺลิ-ตฺวฺ-กฺทฺ๖:๑๗ฯ๑ฯ๒": "เตน โข ปน สมเยน ภควโต อุทรวาตาพาโธ โหติฯ ",
  "ปฺลิ-ตฺวฺ-กฺทฺ๖:๑๗ฯ๑ฯ๓": "อถ โข อายสฺมา อานนฺโท—“ปุพฺเพปิ ภควโต อุทรวาตาพาโธ เตกฏุลยาคุยา ผาสุ โหตี”ติ—",
  "ปฺลิ-ตฺวฺ-กฺทฺ๖:๑๗ฯ๑ฯ๔": "สามํ ติลมฺปิ, ตณฺฑุลมฺปิ, มุคฺคมฺปิ วิญฺญาเปตฺวา, อนฺโต วาเสตฺวา, อนฺโต สามํ ปจิตฺวา ภควโต อุปนาเมสิ—",
  "ปฺลิ-ตฺวฺ-กฺทฺ๖:๑๗ฯ๑ฯ๕": "“ปิวตุ ภควา เตกฏุลยาคุนฺ”ติฯ ",
  "ปฺลิ-ตฺวฺ-กฺทฺ๖:๑๗ฯ๒ฯ๑": "ชานนฺตาปิ ตถาคตา ปุจฺฉนฺติ, ชานนฺตาปิ น ปุจฺฉนฺติ; ",
  "ปฺลิ-ตฺวฺ-กฺทฺ๖:๑๗ฯ๒ฯ๒": "กาลํ วิทิตฺวา ปุจฺฉนฺติ, กาลํ วิทิตฺวา น ปุจฺฉนฺติ; ",
  "ปฺลิ-ตฺวฺ-กฺทฺ๖:๑๗ฯ๒ฯ๓": "อตฺถสํหิตํ ตถาคตา ปุจฺฉนฺติ, โน อนตฺถสํหิตํฯ ",
  "ปฺลิ-ตฺวฺ-กฺทฺ๖:๑๗ฯ๒ฯ๔": "อนตฺถสํหิเต เสตุฆาโต ตถาคตานํฯ ",
  "ปฺลิ-ตฺวฺ-กฺทฺ๖:๑๗ฯ๒ฯ๕": "ทฺวีหิ อากาเรหิ พุทฺธา ภควนฺโต ภิกฺขู ปฏิปุจฺฉนฺติ— “ธมฺมํ วา เทเสสฺสาม, สาวกานํ วา สิกฺขาปทํ ปญฺญเปสฺสามา”ติฯ ",
  "ปฺลิ-ตฺวฺ-กฺทฺ๖:๑๗ฯ๒ฯ๖": "อถ โข ภควา อายสฺมนฺตํ อานนฺทํ อามนฺเตสิ—“กุตายํ, อานนฺท, ยาคู”ติ? ",
  "ปฺลิ-ตฺวฺ-กฺทฺ๖:๑๗ฯ๒ฯ๗": "อถ โข อายสฺมา อานนฺโท ภควโต เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๖:๑๗ฯ๓ฯ๑": "วิครหิ พุทฺโธ ภควา—",
  "ปฺลิ-ตฺวฺ-กฺทฺ๖:๑๗ฯ๓ฯ๒": "“อนนุจฺฉวิกํ, อานนฺท, อนนุโลมิกํ, อปฺปติรูปํ, อสฺสามณกํ, อกปฺปิยํ, อกรณียํฯ ",
  "ปฺลิ-ตฺวฺ-กฺทฺ๖:๑๗ฯ๓ฯ๓": "กถญฺหิ นาม ตฺวํ, อานนฺท, เอวรูปาย พาหุลฺลาย เจเตสฺสสิฯ ",
  "ปฺลิ-ตฺวฺ-กฺทฺ๖:๑๗ฯ๓ฯ๔": "ยทปิ, อานนฺท, อนฺโต วุฏฺฐํ ตทปิ อกปฺปิยํ; ",
  "ปฺลิ-ตฺวฺ-กฺทฺ๖:๑๗ฯ๓ฯ๕": "ยทปิ อนฺโต ปกฺกํ, ตทปิ อกปฺปิยํ; ",
  "ปฺลิ-ตฺวฺ-กฺทฺ๖:๑๗ฯ๓ฯ๖": "ยทปิ สามํ ปกฺกํ, ตทปิ อกปฺปิยํฯ ",
  "ปฺลิ-ตฺวฺ-กฺทฺ๖:๑๗ฯ๓ฯ๗": "เนตํ, อานนฺท, อปฺปสนฺนานํ วา ปสาทาย …เป… ",
  "ปฺลิ-ตฺวฺ-กฺทฺ๖:๑๗ฯ๓ฯ๘": "วิครหิตฺวา ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๑๗ฯ๓ฯ๙": "“น, ภิกฺขเว, อนฺโต วุฏฺฐํ, อนฺโต ปกฺกํ, สามํ ปกฺกํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๑๗ฯ๓ฯ๑๐": "โย ปริภุญฺเชยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๑๗ฯ๔ฯ๑": "อนฺโต เจ, ภิกฺขเว, วุฏฺฐํ, อนฺโต ปกฺกํ, สามํ ปกฺกํ ตญฺเจ ปริภุญฺเชยฺย, อาปตฺติ ติณฺณํ ทุกฺกฏานํฯ ",
  "ปฺลิ-ตฺวฺ-กฺทฺ๖:๑๗ฯ๔ฯ๒": "อนฺโต เจ, ภิกฺขเว, วุฏฺฐํ, อนฺโต ปกฺกํ, อญฺเญหิ ปกฺกํ, ตญฺเจ ปริภุญฺเชยฺย, อาปตฺติ ทฺวินฺนํ ทุกฺกฏานํฯ ",
  "ปฺลิ-ตฺวฺ-กฺทฺ๖:๑๗ฯ๔ฯ๓": "อนฺโต เจ, ภิกฺขเว, วุฏฺฐํ, พหิ ปกฺกํ, สามํ ปกฺกํ, ตญฺเจ ปริภุญฺเชยฺย, อาปตฺติ ทฺวินฺนํ ทุกฺกฏานํฯ ",
  "ปฺลิ-ตฺวฺ-กฺทฺ๖:๑๗ฯ๕ฯ๑": "พหิ เจ, ภิกฺขเว, วุฏฺฐํ, อนฺโต ปกฺกํ, สามํ ปกฺกํ, ตญฺเจ ปริภุญฺเชยฺย, อาปตฺติ ทฺวินฺนํ ทุกฺกฏานํฯ ",
  "ปฺลิ-ตฺวฺ-กฺทฺ๖:๑๗ฯ๕ฯ๒": "อนฺโต เจ, ภิกฺขเว, วุฏฺฐํ, พหิ ปกฺกํ, อญฺเญหิ ปกฺกํ, ตญฺเจ ปริภุญฺเชยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๑๗ฯ๕ฯ๓": "พหิ เจ, ภิกฺขเว, วุฏฺฐํ, อนฺโต ปกฺกํ, อญฺเญหิ ปกฺกํ, ตญฺเจ ปริภุญฺเชยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๑๗ฯ๕ฯ๔": "พหิ เจ, ภิกฺขเว, วุฏฺฐํ, พหิ ปกฺกํ, สามํ ปกฺกํ, ตญฺเจ ปริภุญฺเชยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๑๗ฯ๕ฯ๕": "พหิ เจ, ภิกฺขเว, วุฏฺฐํ, พหิ ปกฺกํ, อญฺเญหิ ปกฺกํ, ตญฺเจ ปริภุญฺเชยฺย, อนาปตฺตี”ติฯ ",
  "ปฺลิ-ตฺวฺ-กฺทฺ๖:๑๗ฯ๖ฯ๑": "เตน โข ปน สมเยน ภิกฺขู—",
  "ปฺลิ-ตฺวฺ-กฺทฺ๖:๑๗ฯ๖ฯ๒": "“ภควตา สามํปาโก ปฏิกฺขิตฺโต”ติ—",
  "ปฺลิ-ตฺวฺ-กฺทฺ๖:๑๗ฯ๖ฯ๓": "ปุน ปาเก กุกฺกุจฺจายนฺติฯ ",
  "ปฺลิ-ตฺวฺ-กฺทฺ๖:๑๗ฯ๖ฯ๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๗ฯ๖ฯ๕": "“อนุชานามิ, ภิกฺขเว, ปุน ปากํ ปจิตุนฺ”ติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๑": "เตน โข ปน สมเยน ราชคหํ ทุพฺภิกฺขํ โหติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๒": "มนุสฺสา โลณมฺปิ, เตลมฺปิ, ตณฺฑุลมฺปิ, ขาทนียมฺปิ อารามํ อาหรนฺติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๓": "ตานิ ภิกฺขู พหิ วาเสนฺติ; ",
  "ปฺลิ-ตฺวฺ-กฺทฺ๖:๑๗ฯ๗ฯ๔": "อุกฺกปิณฺฑกาปิ ขาทนฺติ, โจราปิ หรนฺติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๖": "“อนุชานามิ, ภิกฺขเว, อนฺโต วาเสตุนฺ”ติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๗": "อนฺโต วาเสตฺวา พหิ ปาเจนฺติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๘": "ทมกา ปริวาเรนฺติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๙": "ภิกฺขู อวิสฺสฏฺฐา ปริภุญฺชนฺติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๑๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๑๑": "“อนุชานามิ, ภิกฺขเว, อนฺโต ปจิตุนฺ”ติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๑๒": "ทุพฺภิกฺเข กปฺปิยการกา พหุตรํ หรนฺติ, อปฺปตรํ ภิกฺขูนํ เทนฺติฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๑๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๑๔": "“อนุชานามิ, ภิกฺขเว, สามํ ปจิตุํฯ ",
  "ปฺลิ-ตฺวฺ-กฺทฺ๖:๑๗ฯ๗ฯ๑๕": "อนุชานามิ, ภิกฺขเว, อนฺโต วุฏฺฐํ, อนฺโต ปกฺกํ, สามํ ปกฺกนฺ”ติฯ ",
  "ปฺลิ-ตฺวฺ-กฺทฺ๖:๑๗ฯ๘ฯ๐": "๖ฯ อุคฺคหิตปฏิคฺคหณ ",
  "ปฺลิ-ตฺวฺ-กฺทฺ๖:๑๗ฯ๘ฯ๑": "เตน โข ปน สมเยน สมฺพหุลา ภิกฺขู กาสีสุ วสฺสํวุฏฺฐา ราชคหํ คจฺฉนฺตา ภควนฺตํ ทสฺสนาย อนฺตรามคฺเค น ลภึสุ ลูขสฺส วา ปณีตสฺส วา โภชนสฺส ยาวทตฺถํ ปาริปูรึ; ",
  "ปฺลิ-ตฺวฺ-กฺทฺ๖:๑๗ฯ๘ฯ๒": "พหุญฺจ ผลขาทนียํ อโหสิ; ",
  "ปฺลิ-ตฺวฺ-กฺทฺ๖:๑๗ฯ๘ฯ๓": "กปฺปิยการโก จ น อโหสิฯ ",
  "ปฺลิ-ตฺวฺ-กฺทฺ๖:๑๗ฯ๘ฯ๔": "อถ โข เต ภิกฺขู กิลนฺตรูปา เยน ราชคหํ เวฬุวนํ กลนฺทกนิวาโป, เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๖:๑๗ฯ๘ฯ๕": "อาจิณฺณํ โข ปเนตํ พุทฺธานํ ภควนฺตานํ อาคนฺตุเกหิ ภิกฺขูหิ สทฺธึ ปฏิสมฺโมทิตุํฯ ",
  "ปฺลิ-ตฺวฺ-กฺทฺ๖:๑๗ฯ๘ฯ๖": "อถ โข ภควา เต ภิกฺขู เอตทโวจ—",
  "ปฺลิ-ตฺวฺ-กฺทฺ๖:๑๗ฯ๘ฯ๗": "“กจฺจิ, ภิกฺขเว, ขมนียํ, กจฺจิ ยาปนียํ, ",
  "ปฺลิ-ตฺวฺ-กฺทฺ๖:๑๗ฯ๘ฯ๘": "กจฺจิตฺถ อปฺปกิลมเถน อทฺธานํ อาคตา; ",
  "ปฺลิ-ตฺวฺ-กฺทฺ๖:๑๗ฯ๘ฯ๙": "กุโต จ ตุเมฺห, ภิกฺขเว, อาคจฺฉถา”ติ? ",
  "ปฺลิ-ตฺวฺ-กฺทฺ๖:๑๗ฯ๙ฯ๑": "“ขมนียํ, ภควา, ยาปนียํ, ภควาฯ ",
  "ปฺลิ-ตฺวฺ-กฺทฺ๖:๑๗ฯ๙ฯ๒": "อิธ มยํ, ภนฺเต, กาสีสุ วสฺสํวุฏฺฐา ราชคหํ อาคจฺฉนฺตา ภควนฺตํ ทสฺสนาย อนฺตรามคฺเค น ลภิมฺหา ลูขสฺส วา ปณีตสฺส วา โภชนสฺส ยาวทตฺถํ ปาริปูรึ; ",
  "ปฺลิ-ตฺวฺ-กฺทฺ๖:๑๗ฯ๙ฯ๓": "พหุญฺจ ผลขาทนียํ อโหสิ; ",
  "ปฺลิ-ตฺวฺ-กฺทฺ๖:๑๗ฯ๙ฯ๔": "กปฺปิยการโก จ น อโหสิ; ",
  "ปฺลิ-ตฺวฺ-กฺทฺ๖:๑๗ฯ๙ฯ๕": "เตน มยํ กิลนฺตรูปา อทฺธานํ อาคตา”ติฯ ",
  "ปฺลิ-ตฺวฺ-กฺทฺ๖:๑๗ฯ๙ฯ๖": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๑๗ฯ๙ฯ๗": "“อนุชานามิ, ภิกฺขเว, ยตฺถ ผลขาทนียํ ปสฺสติ, กปฺปิยการโก จ น โหติ, สามํ คเหตฺวา, หริตฺวา, กปฺปิยการเก ปสฺสิตฺวา, ภูมิยํ นิกฺขิปิตฺวา, ปฏิคฺคหาเปตฺวา ปริภุญฺชิตุํฯ ",
  "ปฺลิ-ตฺวฺ-กฺทฺ๖:๑๗ฯ๙ฯ๘": "อนุชานามิ, ภิกฺขเว, อุคฺคหิตํ ปฏิคฺคหิตุนฺ”ติฯ ",
  "ปฺลิ-ตฺวฺ-กฺทฺ๖:๑๘ฯ๑ฯ๑": "เตน โข ปน สมเยน อญฺญตรสฺส พฺราหฺมณสฺส นวา จ ติลา นวญฺจ มธุ อุปฺปนฺนา โหนฺติฯ ",
  "ปฺลิ-ตฺวฺ-กฺทฺ๖:๑๘ฯ๑ฯ๒": "อถ โข ตสฺส พฺราหฺมณสฺส เอตทโหสิ—",
  "ปฺลิ-ตฺวฺ-กฺทฺ๖:๑๘ฯ๑ฯ๓": "“ยนฺนูนาหํ นเว จ ติเล นวญฺจ มธุํ พุทฺธปฺปมุขสฺส ภิกฺขุสงฺฆสฺส ทเทยฺยนฺ”ติฯ ",
  "ปฺลิ-ตฺวฺ-กฺทฺ๖:๑๘ฯ๑ฯ๔": "อถ โข โส พฺราหฺมโณ เยน ภควา เตนุปสงฺกมิ, อุปสงฺกมิตฺวา ภควตา สทฺธึ ปฏิสมฺโมทิ, สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๖:๑๘ฯ๑ฯ๕": "เอกมนฺตํ ฐิโต โข โส พฺราหฺมโณ ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๑๘ฯ๑ฯ๖": "“อธิวาเสตุ เม ภวํ โคตโม สฺวาตนาย ภตฺตํ, สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๑๘ฯ๑ฯ๗": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๑๘ฯ๑ฯ๘": "อถ โข โส พฺราหฺมโณ ภควโต อธิวาสนํ วิทิตฺวา ปกฺกามิฯ ",
  "ปฺลิ-ตฺวฺ-กฺทฺ๖:๑๘ฯ๒ฯ๑": "อถ โข โส พฺราหฺมโณ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—",
  "ปฺลิ-ตฺวฺ-กฺทฺ๖:๑๘ฯ๒ฯ๒": "“กาโล, โภ โคตม, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๑๘ฯ๒ฯ๓": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน ตสฺส พฺราหฺมณสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๑๘ฯ๒ฯ๔": "อถ โข โส พฺราหฺมโณ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๑๘ฯ๒ฯ๕": "เอกมนฺตํ นิสินฺนํ โข ตํ พฺราหฺมณํ ภควา ธมฺมิยา กถาย สนฺทเสฺสตฺวา, สมาทเปตฺวา, สมุตฺเตเชตฺวา, สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๑๘ฯ๓ฯ๑": "อถ โข ตสฺส พฺราหฺมณสฺส อจิรปกฺกนฺตสฺส ภควโต เอตทโหสิ—",
  "ปฺลิ-ตฺวฺ-กฺทฺ๖:๑๘ฯ๓ฯ๒": "“เยสํ โข มยา อตฺถาย พุทฺธปฺปมุโข ภิกฺขุสงฺโฆ นิมนฺติโต, ‘นเว จ ติเล นวญฺจ มธุํ ทสฺสามี’ติ, เต มยา ปมุฏฺฐา ทาตุํฯ ",
  "ปฺลิ-ตฺวฺ-กฺทฺ๖:๑๘ฯ๓ฯ๓": "ยนฺนูนาหํ นเว จ ติเล นวญฺจ มธุํ โกลมฺเพหิ จ ฆเฏหิ จ อารามํ หราเปยฺยนฺ”ติฯ ",
  "ปฺลิ-ตฺวฺ-กฺทฺ๖:๑๘ฯ๓ฯ๔": "อถ โข โส พฺราหฺมโณ นเว จ ติเล นวญฺจ มธุํ โกลมฺเพหิ จ ฆเฏหิ จ อารามํ หราเปตฺวา เยน ภควา เตนุปสงฺกมิ, อุปสงฺกมิตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๖:๑๘ฯ๓ฯ๕": "เอกมนฺตํ ฐิโต โข โส พฺราหฺมโณ ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๑๘ฯ๔ฯ๑": "“เยสํ โข มยา, โภ โคตม, อตฺถาย พุทฺธปฺปมุโข ภิกฺขุสงฺโฆ นิมนฺติโต, ‘นเว จ ติเล นวญฺจ มธุํ ทสฺสามี’ติ, เต มยา ปมุฏฺฐา ทาตุํฯ ",
  "ปฺลิ-ตฺวฺ-กฺทฺ๖:๑๘ฯ๔ฯ๒": "ปฏิคฺคณฺหาตุ เม ภวํ โคตโม นเว จ ติเล นวญฺจ มธุนฺ”ติฯ ",
  "ปฺลิ-ตฺวฺ-กฺทฺ๖:๑๘ฯ๔ฯ๓": "“เตน หิ, พฺราหฺมณ, ภิกฺขูนํ เทหี”ติฯ ",
  "ปฺลิ-ตฺวฺ-กฺทฺ๖:๑๘ฯ๔ฯ๔": "เตน โข ปน สมเยน ภิกฺขู ทุพฺภิกฺเข อปฺปมตฺตเกปิ ปวาเรนฺติ, ปฏิสงฺขาปิ ปฏิกฺขิปนฺติ, ",
  "ปฺลิ-ตฺวฺ-กฺทฺ๖:๑๘ฯ๔ฯ๕": "สพฺโพ จ สงฺโฆ ปวาริโต โหติฯ ภิกฺขู กุกฺกุจฺจายนฺตา น ปฏิคฺคณฺหนฺติฯ ",
  "ปฺลิ-ตฺวฺ-กฺทฺ๖:๑๘ฯ๔ฯ๖": "“ปฏิคฺคณฺหถ, ภิกฺขเว, ปริภุญฺชถฯ ",
  "ปฺลิ-ตฺวฺ-กฺทฺ๖:๑๘ฯ๔ฯ๗": "อนุชานามิ, ภิกฺขเว, ตโต นีหฏํ ภุตฺตาวินา ปวาริเตน อนติริตฺตํ ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๑๙ฯ๑ฯ๐": "๗ฯ ปฏิคฺคหิตาทิอนุชานน ",
  "ปฺลิ-ตฺวฺ-กฺทฺ๖:๑๙ฯ๑ฯ๑": "เตน โข ปน สมเยน อายสฺมโต อุปนนฺทสฺส สกฺยปุตฺตสฺส อุปฏฺฐากกุลํ สงฺฆสฺสตฺถาย ขาทนียํ ปาเหสิ—",
  "ปฺลิ-ตฺวฺ-กฺทฺ๖:๑๙ฯ๑ฯ๒": "“อยฺยสฺส อุปนนฺทสฺส ทเสฺสตฺวา สงฺฆสฺส ทาตพฺพนฺ”ติฯ ",
  "ปฺลิ-ตฺวฺ-กฺทฺ๖:๑๙ฯ๑ฯ๓": "เตน โข ปน สมเยน อายสฺมา อุปนนฺโท สกฺยปุตฺโต คามํ ปิณฺฑาย ปวิฏฺโฐ โหติฯ ",
  "ปฺลิ-ตฺวฺ-กฺทฺ๖:๑๙ฯ๑ฯ๔": "อถ โข เต มนุสฺสา อารามํ คนฺตฺวา ภิกฺขู ปุจฺฉึสุ—",
  "ปฺลิ-ตฺวฺ-กฺทฺ๖:๑๙ฯ๑ฯ๕": "“กหํ, ภนฺเต, อโยฺย อุปนนฺโท”ติ? ",
  "ปฺลิ-ตฺวฺ-กฺทฺ๖:๑๙ฯ๑ฯ๖": "“เอสาวุโส, อายสฺมา อุปนนฺโท สกฺยปุตฺโต คามํ ปิณฺฑาย ปวิฏฺโฐ”ติฯ ",
  "ปฺลิ-ตฺวฺ-กฺทฺ๖:๑๙ฯ๑ฯ๗": "“อิทํ, ภนฺเต, ขาทนียํ อยฺยสฺส อุปนนฺทสฺส ทเสฺสตฺวา สงฺฆสฺส ทาตพฺพนฺ”ติฯ ",
  "ปฺลิ-ตฺวฺ-กฺทฺ๖:๑๙ฯ๑ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๑๙ฯ๑ฯ๙": "“เตน หิ, ภิกฺขเว, ปฏิคฺคเหตฺวา นิกฺขิปถ ยาว อุปนนฺโท อาคจฺฉตี”ติฯ ",
  "ปฺลิ-ตฺวฺ-กฺทฺ๖:๑๙ฯ๒ฯ๑": "อถ โข อายสฺมา อุปนนฺโท สกฺยปุตฺโต ปุเรภตฺตํ กุลานิ ปยิรุปาสิตฺวา ทิวา อาคจฺฉติฯ ",
  "ปฺลิ-ตฺวฺ-กฺทฺ๖:๑๙ฯ๒ฯ๒": "เตน โข ปน สมเยน ภิกฺขู ทุพฺภิกฺเข อปฺปมตฺตเกปิ ปวาเรนฺติ, ปฏิสงฺขาปิ ปฏิกฺขิปนฺติ, สพฺโพ จ สงฺโฆ ปวาริโต โหติฯ ",
  "ปฺลิ-ตฺวฺ-กฺทฺ๖:๑๙ฯ๒ฯ๓": "ภิกฺขู กุกฺกุจฺจายนฺตา น ปฏิคฺคณฺหนฺติฯ ",
  "ปฺลิ-ตฺวฺ-กฺทฺ๖:๑๙ฯ๒ฯ๔": "“ปฏิคฺคณฺหถ, ภิกฺขเว, ปริภุญฺชถฯ ",
  "ปฺลิ-ตฺวฺ-กฺทฺ๖:๑๙ฯ๒ฯ๕": "อนุชานามิ, ภิกฺขเว, ปุเรภตฺตํ ปฏิคฺคหิตํ ภุตฺตาวินา ปวาริเตน อนติริตฺตํ ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๒๐ฯ๑ฯ๑": "อถ โข ภควา ราชคเห ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๖:๒๐ฯ๑ฯ๒": "อนุปุพฺเพน จาริกํ จรมาโน เยน สาวตฺถิ ตทวสริฯ ",
  "ปฺลิ-ตฺวฺ-กฺทฺ๖:๒๐ฯ๑ฯ๓": "ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
  "ปฺลิ-ตฺวฺ-กฺทฺ๖:๒๐ฯ๑ฯ๔": "เตน โข ปน สมเยน อายสฺมโต สาริปุตฺตสฺส กายฑาหาพาโธ โหติฯ ",
  "ปฺลิ-ตฺวฺ-กฺทฺ๖:๒๐ฯ๑ฯ๕": "อถ โข อายสฺมา มหาโมคฺคลฺลาโน เยนายสฺมา สาริปุตฺโต เตนุปสงฺกมิ, อุปสงฺกมิตฺวา อายสฺมนฺตํ สาริปุตฺตํ เอตทโวจ—",
  "ปฺลิ-ตฺวฺ-กฺทฺ๖:๒๐ฯ๑ฯ๖": "“ปุพฺเพ เต, อาวุโส สาริปุตฺต, กายฑาหาพาโธ เกน ผาสุ โหตี”ติ? ",
  "ปฺลิ-ตฺวฺ-กฺทฺ๖:๒๐ฯ๑ฯ๗": "“ภิเสหิ จ เม, อาวุโส, มุฬาลิกาหิ จา”ติฯ ",
  "ปฺลิ-ตฺวฺ-กฺทฺ๖:๒๐ฯ๑ฯ๘": "อถ โข อายสฺมา มหาโมคฺคลฺลาโน เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว เชตวเน อนฺตรหิโต มนฺทากินิยา โปกฺขรณิยา ตีเร ปาตุรโหสิฯ ",
  "ปฺลิ-ตฺวฺ-กฺทฺ๖:๒๐ฯ๒ฯ๑": "อทฺทสา โข อญฺญตโร นาโค อายสฺมนฺตํ มหาโมคฺคลฺลานํ ทูรโตว อาคจฺฉนฺตํ, ทิสฺวาน อายสฺมนฺตํ มหาโมคฺคลฺลานํ เอตทโวจ—",
  "ปฺลิ-ตฺวฺ-กฺทฺ๖:๒๐ฯ๒ฯ๒": "“เอตุ โข, ภนฺเต, อโยฺย มหาโมคฺคลฺลาโนฯ สฺวาคตํ, ภนฺเต, อยฺยสฺส มหาโมคฺคลฺลานสฺสฯ ",
  "ปฺลิ-ตฺวฺ-กฺทฺ๖:๒๐ฯ๒ฯ๓": "เกน, ภนฺเต, อยฺยสฺส อตฺโถ; ",
  "ปฺลิ-ตฺวฺ-กฺทฺ๖:๒๐ฯ๒ฯ๔": "กึ ทมฺมี”ติ? ",
  "ปฺลิ-ตฺวฺ-กฺทฺ๖:๒๐ฯ๒ฯ๕": "“ภิเสหิ จ เม, อาวุโส, อตฺโถ, มุฬาลิกาหิ จา”ติฯ ",
  "ปฺลิ-ตฺวฺ-กฺทฺ๖:๒๐ฯ๒ฯ๖": "อถ โข โส นาโค อญฺญตรํ นาคํ อาณาเปสิ—",
  "ปฺลิ-ตฺวฺ-กฺทฺ๖:๒๐ฯ๒ฯ๗": "“เตน หิ, ภเณ, อยฺยสฺส ภิเส จ มุฬาลิกาโย จ ยาวทตฺถํ เทหี”ติฯ ",
  "ปฺลิ-ตฺวฺ-กฺทฺ๖:๒๐ฯ๒ฯ๘": "อถ โข โส นาโค มนฺทากินึ โปกฺขรณึ โอคาเหตฺวา, โสณฺฑาย ภิสญฺจ มุฬาลิกญฺจ อพฺพาหิตฺวา, สุวิกฺขาลิตํ วิกฺขาเลตฺวา, ภณฺฑิกํ พนฺธิตฺวา เยนายสฺมา มหาโมคฺคลฺลาโน เตนุปสงฺกมิฯ ",
  "ปฺลิ-ตฺวฺ-กฺทฺ๖:๒๐ฯ๓ฯ๑": "อถ โข อายสฺมา มหาโมคฺคลฺลาโน—เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว—มนฺทากินิยา โปกฺขรณิยา ตีเร อนฺตรหิโต เชตวเน ปาตุรโหสิฯ ",
  "ปฺลิ-ตฺวฺ-กฺทฺ๖:๒๐ฯ๓ฯ๒": "โสปิ โข นาโค มนฺทากินิยา โปกฺขรณิยา ตีเร อนฺตรหิโต เชตวเน ปาตุรโหสิฯ ",
  "ปฺลิ-ตฺวฺ-กฺทฺ๖:๒๐ฯ๓ฯ๓": "อถ โข โส นาโค อายสฺมโต มหาโมคฺคลฺลานสฺส ภิเส จ มุฬาลิกาโย จ ปฏิคฺคหาเปตฺวา เชตวเน อนฺตรหิโต มนฺทากินิยา โปกฺขรณิยา ตีเร ปาตุรโหสิฯ ",
  "ปฺลิ-ตฺวฺ-กฺทฺ๖:๒๐ฯ๓ฯ๔": "อถ โข อายสฺมา มหาโมคฺคลฺลาโน อายสฺมโต สาริปุตฺตสฺส ภิเส จ มุฬาลิกาโย จ อุปนาเมสิฯ ",
  "ปฺลิ-ตฺวฺ-กฺทฺ๖:๒๐ฯ๓ฯ๕": "อถ โข อายสฺมโต สาริปุตฺตสฺส ภิเส จ มุฬาลิกาโย จ ภุตฺตสฺส กายฑาหาพาโธ ปฏิปฺปสฺสมฺภิฯ ",
  "ปฺลิ-ตฺวฺ-กฺทฺ๖:๒๐ฯ๓ฯ๖": "พหู ภิสา จ มุฬาลิกาโย จ อวสิฏฺฐา โหนฺติฯ ",
  "ปฺลิ-ตฺวฺ-กฺทฺ๖:๒๐ฯ๔ฯ๑": "เตน โข ปน สมเยน ภิกฺขู ทุพฺภิกฺเข อปฺปมตฺตเกปิ ปวาเรนฺติ, ปฏิสงฺขาปิ ปฏิกฺขิปนฺติ, สพฺโพ จ สงฺโฆ ปวาริโต โหติฯ ",
  "ปฺลิ-ตฺวฺ-กฺทฺ๖:๒๐ฯ๔ฯ๒": "ภิกฺขู กุกฺกุจฺจายนฺตา น ปฏิคฺคณฺหนฺติฯ ",
  "ปฺลิ-ตฺวฺ-กฺทฺ๖:๒๐ฯ๔ฯ๓": "“ปฏิคฺคณฺหถ, ภิกฺขเว, ปริภุญฺชถฯ ",
  "ปฺลิ-ตฺวฺ-กฺทฺ๖:๒๐ฯ๔ฯ๔": "อนุชานามิ, ภิกฺขเว, วนฏฺฐํ โปกฺขรฏฺฐํ ภุตฺตาวินา ปวาริเตน อนติริตฺตํ ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๒๑ฯ๑ฯ๑": "เตน โข ปน สมเยน สาวตฺถิยํ พหุํ ผลขาทนียํ อุปฺปนฺนํ โหติ, กปฺปิยการโก จ น โหติฯ ",
  "ปฺลิ-ตฺวฺ-กฺทฺ๖:๒๑ฯ๑ฯ๒": "ภิกฺขู กุกฺกุจฺจายนฺตา ผลํ น ปริภุญฺชนฺติฯ ",
  "ปฺลิ-ตฺวฺ-กฺทฺ๖:๒๑ฯ๑ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒๑ฯ๑ฯ๔": "“อนุชานามิ, ภิกฺขเว, อพีชํ นิพฺพตฺตพีชํ อกตกปฺปํ ผลํ ปริภุญฺชิตุนฺ”ติฯ ",
  "ปฺลิ-ตฺวฺ-กฺทฺ๖:๒๒ฯ๑ฯ๐": "๘ฯ สตฺถกมฺมปฏิกฺเขปกถา ",
  "ปฺลิ-ตฺวฺ-กฺทฺ๖:๒๒ฯ๑ฯ๑": "อถ โข ภควา สาวตฺถิยํ ยถาภิรนฺตํ วิหริตฺวา เยน ราชคหํ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๖:๒๒ฯ๑ฯ๒": "อนุปุพฺเพน จาริกํ จรมาโน เยน ราชคหํ ตทวสริฯ ",
  "ปฺลิ-ตฺวฺ-กฺทฺ๖:๒๒ฯ๑ฯ๓": "ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
  "ปฺลิ-ตฺวฺ-กฺทฺ๖:๒๒ฯ๑ฯ๔": "เตน โข ปน สมเยน อญฺญตรสฺส ภิกฺขุโน ภคนฺทลาพาโธ โหติฯ ",
  "ปฺลิ-ตฺวฺ-กฺทฺ๖:๒๒ฯ๑ฯ๕": "อากาสโคตฺโต เวชฺโช สตฺถกมฺมํ กโรติฯ ",
  "ปฺลิ-ตฺวฺ-กฺทฺ๖:๒๒ฯ๑ฯ๖": "อถ โข ภควา เสนาสนจาริกํ อาหิณฺฑนฺโต เยน ตสฺส ภิกฺขุโน วิหาโร เตนุปสงฺกมิฯ ",
  "ปฺลิ-ตฺวฺ-กฺทฺ๖:๒๒ฯ๒ฯ๑": "อทฺทสา โข อากาสโคตฺโต เวชฺโช ภควนฺตํ ทูรโตว อาคจฺฉนฺตํ, ทิสฺวาน ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๒ฯ๒ฯ๒": "“อาคจฺฉตุ ภวํ โคตโม, อิมสฺส ภิกฺขุโน วจฺจมคฺคํ ปสฺสตุ, เสยฺยถาปิ โคธามุขนฺ”ติฯ ",
  "ปฺลิ-ตฺวฺ-กฺทฺ๖:๒๒ฯ๒ฯ๓": "อถ โข ภควา—",
  "ปฺลิ-ตฺวฺ-กฺทฺ๖:๒๒ฯ๒ฯ๔": "“โส มํ ขฺวายํ โมฆปุริโส อุปฺปณฺเฑตี”ติ—",
  "ปฺลิ-ตฺวฺ-กฺทฺ๖:๒๒ฯ๒ฯ๕": "ตโตว ปฏินิวตฺติตฺวา, เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา, ภิกฺขู ปฏิปุจฺฉิ—",
  "ปฺลิ-ตฺวฺ-กฺทฺ๖:๒๒ฯ๒ฯ๖": "“อตฺถิ กิร, ภิกฺขเว, อมุกสฺมึ วิหาเร ภิกฺขุ คิลาโน”ติ? ",
  "ปฺลิ-ตฺวฺ-กฺทฺ๖:๒๒ฯ๒ฯ๗": "“อตฺถิ, ภควา”ติฯ ",
  "ปฺลิ-ตฺวฺ-กฺทฺ๖:๒๒ฯ๒ฯ๘": "“กึ ตสฺส, ภิกฺขเว, ภิกฺขุโน อาพาโธ”ติ? ",
  "ปฺลิ-ตฺวฺ-กฺทฺ๖:๒๒ฯ๒ฯ๙": "“ตสฺส, ภนฺเต, อายสฺมโต ภคนฺทลาพาโธ, อากาสโคตฺโต เวชฺโช สตฺถกมฺมํ กโรตี”ติฯ ",
  "ปฺลิ-ตฺวฺ-กฺทฺ๖:๒๒ฯ๓ฯ๑": "วิครหิ พุทฺโธ ภควา—",
  "ปฺลิ-ตฺวฺ-กฺทฺ๖:๒๒ฯ๓ฯ๒": "“อนนุจฺฉวิกํ, ภิกฺขเว, ตสฺส โมฆปุริสสฺส, อนนุโลมิกํ, อปฺปติรูปํ, อสฺสามณกํ, อกปฺปิยํ, อกรณียํฯ ",
  "ปฺลิ-ตฺวฺ-กฺทฺ๖:๒๒ฯ๓ฯ๓": "กถญฺหิ นาม โส, ภิกฺขเว, โมฆปุริโส สมฺพาเธ สตฺถกมฺมํ การาเปสฺสติฯ ",
  "ปฺลิ-ตฺวฺ-กฺทฺ๖:๒๒ฯ๓ฯ๔": "สมฺพาเธ, ภิกฺขเว, สุขุมา ฉวิ, ทุโรปโย วโณ, ทุปฺปริหารํ สตฺถํฯ ",
  "ปฺลิ-ตฺวฺ-กฺทฺ๖:๒๒ฯ๓ฯ๕": "เนตํ, ภิกฺขเว, อปฺปสนฺนานํ วา ปสาทาย …เป… ",
  "ปฺลิ-ตฺวฺ-กฺทฺ๖:๒๒ฯ๓ฯ๖": "วิครหิตฺวา …เป… ",
  "ปฺลิ-ตฺวฺ-กฺทฺ๖:๒๒ฯ๓ฯ๗": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๒๒ฯ๓ฯ๘": "“น, ภิกฺขเว, สมฺพาเธ สตฺถกมฺมํ การาเปตพฺพํฯ ",
  "ปฺลิ-ตฺวฺ-กฺทฺ๖:๒๒ฯ๓ฯ๙": "โย การาเปยฺย, อาปตฺติ ถุลฺลจฺจยสฺสา”ติฯ ",
  "ปฺลิ-ตฺวฺ-กฺทฺ๖:๒๒ฯ๔ฯ๑": "เตน โข ปน สมเยน ฉพฺพคฺคิยา ภิกฺขู—",
  "ปฺลิ-ตฺวฺ-กฺทฺ๖:๒๒ฯ๔ฯ๒": "“ภควตา สตฺถกมฺมํ ปฏิกฺขิตฺตนฺ”ติ—",
  "ปฺลิ-ตฺวฺ-กฺทฺ๖:๒๒ฯ๔ฯ๓": "วตฺถิกมฺมํ การาเปนฺติฯ ",
  "ปฺลิ-ตฺวฺ-กฺทฺ๖:๒๒ฯ๔ฯ๔": "เย เต ภิกฺขู อปฺปิจฺฉา, เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๒๒ฯ๔ฯ๕": "“กถญฺหิ นาม ฉพฺพคฺคิยา ภิกฺขู วตฺถิกมฺมํ การาเปสฺสนฺตี”ติฯ ",
  "ปฺลิ-ตฺวฺ-กฺทฺ๖:๒๒ฯ๔ฯ๖": "อถ โข เต ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒๒ฯ๔ฯ๗": "“สจฺจํ กิร, ภิกฺขเว, ฉพฺพคฺคิยา ภิกฺขู วตฺถิกมฺมํ การาเปนฺตี”ติ? ",
  "ปฺลิ-ตฺวฺ-กฺทฺ๖:๒๒ฯ๔ฯ๘": "“สจฺจํ, ภควา”ติ …เป… ",
  "ปฺลิ-ตฺวฺ-กฺทฺ๖:๒๒ฯ๔ฯ๙": "วิครหิตฺวา ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๒๒ฯ๔ฯ๑๐": "“น, ภิกฺขเว, สมฺพาธสฺส สามนฺตา ทฺวงฺคุลา สตฺถกมฺมํ วา วตฺถิกมฺมํ วา การาเปตพฺพํฯ ",
  "ปฺลิ-ตฺวฺ-กฺทฺ๖:๒๒ฯ๔ฯ๑๑": "โย การาเปยฺย, อาปตฺติ ถุลฺลจฺจยสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑ฯ๐": "๙ฯ มนุสฺสมํสปฏิกฺเขปกถา ",
  "ปฺลิ-ตฺวฺ-กฺทฺ๖:๒๓ฯ๑ฯ๑": "อถ โข ภควา ราชคเห ยถาภิรนฺตํ วิหริตฺวา เยน พาราณสี เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๖:๒๓ฯ๑ฯ๒": "อนุปุพฺเพน จาริกํ จรมาโน เยน พาราณสี ตทวสริฯ ",
  "ปฺลิ-ตฺวฺ-กฺทฺ๖:๒๓ฯ๑ฯ๓": "ตตฺร สุทํ ภควา พาราณสิยํ วิหรติ อิสิปตเน มิคทาเยฯ ",
  "ปฺลิ-ตฺวฺ-กฺทฺ๖:๒๓ฯ๑ฯ๔": "เตน โข ปน สมเยน พาราณสิยํ สุปฺปิโย จ อุปาสโก สุปฺปิยา จ อุปาสิกา อุภโตปสนฺนา โหนฺติ, ทายกา, การกา, สงฺฆุปฏฺฐากาฯ ",
  "ปฺลิ-ตฺวฺ-กฺทฺ๖:๒๓ฯ๑ฯ๕": "อถ โข สุปฺปิยา อุปาสิกา อารามํ คนฺตฺวา วิหาเรน วิหารํ ปริเวเณน ปริเวณํ อุปสงฺกมิตฺวา ภิกฺขู ปุจฺฉติ—",
  "ปฺลิ-ตฺวฺ-กฺทฺ๖:๒๓ฯ๑ฯ๖": "“โก, ภนฺเต, คิลาโน, กสฺส กึ อาหริยตู”ติ? ",
  "ปฺลิ-ตฺวฺ-กฺทฺ๖:๒๓ฯ๒ฯ๑": "เตน โข ปน สมเยน อญฺญตเรน ภิกฺขุนา วิเรจนํ ปีตํ โหติฯ ",
  "ปฺลิ-ตฺวฺ-กฺทฺ๖:๒๓ฯ๒ฯ๒": "อถ โข โส ภิกฺขุ สุปฺปิยํ อุปาสิกํ เอตทโวจ—",
  "ปฺลิ-ตฺวฺ-กฺทฺ๖:๒๓ฯ๒ฯ๓": "“มยา โข, ภคินิ, วิเรจนํ ปีตํฯ ",
  "ปฺลิ-ตฺวฺ-กฺทฺ๖:๒๓ฯ๒ฯ๔": "อตฺโถ เม ปฏิจฺฉาทนีเยนา”ติฯ ",
  "ปฺลิ-ตฺวฺ-กฺทฺ๖:๒๓ฯ๒ฯ๕": "“สุฏฺฐุ, อยฺย, อาหริยิสฺสตี”ติ ",
  "ปฺลิ-ตฺวฺ-กฺทฺ๖:๒๓ฯ๒ฯ๖": "ฆรํ คนฺตฺวา อนฺเตวาสึ อาณาเปสิ—",
  "ปฺลิ-ตฺวฺ-กฺทฺ๖:๒๓ฯ๒ฯ๗": "“คจฺฉ, ภเณ, ปวตฺตมํสํ ชานาหี”ติฯ ",
  "ปฺลิ-ตฺวฺ-กฺทฺ๖:๒๓ฯ๒ฯ๘": "“เอวํ, อเยฺย”ติ โข โส ปุริโส สุปฺปิยาย อุปาสิกาย ปฏิสฺสุณิตฺวา เกวลกปฺปํ พาราณสึ อาหิณฺฑนฺโต น อทฺทส ปวตฺตมํสํฯ ",
  "ปฺลิ-ตฺวฺ-กฺทฺ๖:๒๓ฯ๒ฯ๙": "อถ โข โส ปุริโส เยน สุปฺปิยา อุปาสิกา เตนุปสงฺกมิ, อุปสงฺกมิตฺวา สุปฺปิยํ อุปาสิกํ เอตทโวจ—",
  "ปฺลิ-ตฺวฺ-กฺทฺ๖:๒๓ฯ๒ฯ๑๐": "“นตฺถเยฺย ปวตฺตมํสํฯ ",
  "ปฺลิ-ตฺวฺ-กฺทฺ๖:๒๓ฯ๒ฯ๑๑": "มาฆาโต อชฺชา”ติฯ ",
  "ปฺลิ-ตฺวฺ-กฺทฺ๖:๒๓ฯ๓ฯ๑": "อถ โข สุปฺปิยาย อุปาสิกาย เอตทโหสิ—",
  "ปฺลิ-ตฺวฺ-กฺทฺ๖:๒๓ฯ๓ฯ๒": "“ตสฺส โข คิลานสฺส ภิกฺขุโน ปฏิจฺฉาทนียํ อลภนฺตสฺส อาพาโธ วา อภิวฑฺฒิสฺสติ, กาลงฺกิริยา วา ภวิสฺสติฯ ",
  "ปฺลิ-ตฺวฺ-กฺทฺ๖:๒๓ฯ๓ฯ๓": "น โข เมตํ ปติรูปํ ยาหํ ปฏิสฺสุณิตฺวา น หราเปยฺยนฺ”ติฯ ",
  "ปฺลิ-ตฺวฺ-กฺทฺ๖:๒๓ฯ๓ฯ๔": "โปตฺถนิกํ คเหตฺวา อูรุมํสํ อุกฺกนฺติตฺวา ทาสิยา อทาสิ—",
  "ปฺลิ-ตฺวฺ-กฺทฺ๖:๒๓ฯ๓ฯ๕": "“หนฺท, เช, อิมํ มํสํ สมฺปาเทตฺวา อมุกสฺมึ วิหาเร ภิกฺขุ คิลาโน, ตสฺส ทชฺชาหิฯ ",
  "ปฺลิ-ตฺวฺ-กฺทฺ๖:๒๓ฯ๓ฯ๖": "โย จ มํ ปุจฺฉติ, ‘คิลานา’ติ ปฏิเวเทหี”ติ อุตฺตราสงฺเคน อูรุํ เวเฐตฺวา โอวรกํ ปวิสิตฺวา มญฺจเก นิปชฺชิฯ ",
  "ปฺลิ-ตฺวฺ-กฺทฺ๖:๒๓ฯ๔ฯ๑": "อถ โข สุปฺปิโย อุปาสโก ฆรํ คนฺตฺวา ทาสึ ปุจฺฉิ—",
  "ปฺลิ-ตฺวฺ-กฺทฺ๖:๒๓ฯ๔ฯ๒": "“กหํ สุปฺปิยา”ติ? ",
  "ปฺลิ-ตฺวฺ-กฺทฺ๖:๒๓ฯ๔ฯ๓": "“เอสายฺย, โอวรเก นิปนฺนา”ติฯ ",
  "ปฺลิ-ตฺวฺ-กฺทฺ๖:๒๓ฯ๔ฯ๔": "อถ โข สุปฺปิโย อุปาสโก เยน สุปฺปิยา อุปาสิกา เตนุปสงฺกมิ, อุปสงฺกมิตฺวา สุปฺปิยํ อุปาสิกํ เอตทโวจ—",
  "ปฺลิ-ตฺวฺ-กฺทฺ๖:๒๓ฯ๔ฯ๕": "“กิสฺส นิปนฺนาสี”ติ? ",
  "ปฺลิ-ตฺวฺ-กฺทฺ๖:๒๓ฯ๔ฯ๖": "“คิลานามฺหี”ติฯ ",
  "ปฺลิ-ตฺวฺ-กฺทฺ๖:๒๓ฯ๔ฯ๗": "“กึ เต อาพาโธ”ติ? ",
  "ปฺลิ-ตฺวฺ-กฺทฺ๖:๒๓ฯ๔ฯ๘": "อถ โข สุปฺปิยา อุปาสิกา สุปฺปิยสฺส อุปาสกสฺส เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๖:๒๓ฯ๔ฯ๙": "อถ โข สุปฺปิโย อุปาสโก—",
  "ปฺลิ-ตฺวฺ-กฺทฺ๖:๒๓ฯ๔ฯ๑๐": "“อจฺฉริยํ วต โภ, อพฺภุตํ วต โภฯ ",
  "ปฺลิ-ตฺวฺ-กฺทฺ๖:๒๓ฯ๔ฯ๑๑": "ยาว สทฺธายํ สุปฺปิยา ปสนฺนา, ยตฺร หิ นาม อตฺตโนปิ มํสานิ ปริจฺจตฺตานิฯ ",
  "ปฺลิ-ตฺวฺ-กฺทฺ๖:๒๓ฯ๔ฯ๑๒": "กิมฺปิมาย อญฺญํ กิญฺจิ อเทยฺยํ ภวิสฺสตี”ติ—",
  "ปฺลิ-ตฺวฺ-กฺทฺ๖:๒๓ฯ๔ฯ๑๓": "หฏฺโฐ อุทคฺโค เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๒๓ฯ๕ฯ๑": "เอกมนฺตํ นิสินฺโน โข สุปฺปิโย อุปาสโก ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๓ฯ๕ฯ๒": "“อธิวาเสตุ เม, ภนฺเต, ภควา สฺวาตนาย ภตฺตํ, สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๒๓ฯ๕ฯ๓": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๒๓ฯ๕ฯ๔": "อถ โข สุปฺปิโย อุปาสโก ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๖:๒๓ฯ๕ฯ๕": "อถ โข สุปฺปิโย อุปาสโก ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๒๓ฯ๕ฯ๖": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน สุปฺปิยสฺส อุปาสกสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๒๓ฯ๖ฯ๑": "อถ โข สุปฺปิโย อุปาสโก เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๖:๒๓ฯ๖ฯ๒": "เอกมนฺตํ ฐิตํ โข สุปฺปิยํ อุปาสกํ ภควา เอตทโวจ—“กหํ, สุปฺปิยา”ติ? ",
  "ปฺลิ-ตฺวฺ-กฺทฺ๖:๒๓ฯ๖ฯ๓": "“คิลานา, ภควา”ติฯ ",
  "ปฺลิ-ตฺวฺ-กฺทฺ๖:๒๓ฯ๖ฯ๔": "“เตน หิ อาคจฺฉตู”ติฯ ",
  "ปฺลิ-ตฺวฺ-กฺทฺ๖:๒๓ฯ๖ฯ๕": "“น, ภควา, อุสฺสหตี”ติฯ ",
  "ปฺลิ-ตฺวฺ-กฺทฺ๖:๒๓ฯ๖ฯ๖": "“เตน หิ ปริคฺคเหตฺวาปิ อาเนถา”ติฯ ",
  "ปฺลิ-ตฺวฺ-กฺทฺ๖:๒๓ฯ๖ฯ๗": "อถ โข สุปฺปิโย อุปาสโก สุปฺปิยํ อุปาสิกํ ปริคฺคเหตฺวา อาเนสิฯ ",
  "ปฺลิ-ตฺวฺ-กฺทฺ๖:๒๓ฯ๖ฯ๘": "ตสฺสา สห ทสฺสเนน ภควโต ตาว มหาวโณ รุโฬฺห อโหสิ สุจฺฉวิโลมชาโตฯ ",
  "ปฺลิ-ตฺวฺ-กฺทฺ๖:๒๓ฯ๗ฯ๑": "อถ โข สุปฺปิโย จ อุปาสโก สุปฺปิยา จ อุปาสิกา—",
  "ปฺลิ-ตฺวฺ-กฺทฺ๖:๒๓ฯ๗ฯ๒": "“อจฺฉริยํ วต โภ, อพฺภุตํ วต โภฯ ",
  "ปฺลิ-ตฺวฺ-กฺทฺ๖:๒๓ฯ๗ฯ๓": "ตถาคตสฺส มหิทฺธิกตา มหานุภาวตา, ยตฺร หิ นาม สห ทสฺสเนน ภควโต ตาว มหาวโณ รุโฬฺห ภวิสฺสติ สุจฺฉวิโลมชาโต”ติ—",
  "ปฺลิ-ตฺวฺ-กฺทฺ๖:๒๓ฯ๗ฯ๔": "หฏฺฐา อุทคฺคา พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๖:๒๓ฯ๗ฯ๕": "อถ โข ภควา สุปฺปิยญฺจ อุปาสกํ สุปฺปิยญฺจ อุปาสิกํ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๒๓ฯ๘ฯ๑": "อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ—",
  "ปฺลิ-ตฺวฺ-กฺทฺ๖:๒๓ฯ๘ฯ๒": "“โก, ภิกฺขเว, สุปฺปิยํ อุปาสิกํ มํสํ วิญฺญาเปสี”ติ? ",
  "ปฺลิ-ตฺวฺ-กฺทฺ๖:๒๓ฯ๘ฯ๓": "เอวํ วุตฺเต, โส ภิกฺขุ ภควนฺตํ เอตทโวจ—“อหํ โข, ภนฺเต, สุปฺปิยํ อุปาสิกํ มํสํ วิญฺญาเปสินฺ”ติฯ ",
  "ปฺลิ-ตฺวฺ-กฺทฺ๖:๒๓ฯ๘ฯ๔": "“อาหริยิตฺถ, ภิกฺขู”ติ? ",
  "ปฺลิ-ตฺวฺ-กฺทฺ๖:๒๓ฯ๘ฯ๕": "“อาหริยิตฺถ, ภควา”ติฯ ",
  "ปฺลิ-ตฺวฺ-กฺทฺ๖:๒๓ฯ๘ฯ๖": "“ปริภุญฺชิ ตฺวํ, ภิกฺขู”ติ? ",
  "ปฺลิ-ตฺวฺ-กฺทฺ๖:๒๓ฯ๘ฯ๗": "“ปริภุญฺชามหํ, ภควา”ติฯ ",
  "ปฺลิ-ตฺวฺ-กฺทฺ๖:๒๓ฯ๘ฯ๘": "“ปฏิเวกฺขิ ตฺวํ, ภิกฺขู”ติ? ",
  "ปฺลิ-ตฺวฺ-กฺทฺ๖:๒๓ฯ๘ฯ๙": "“นาหํ, ภควา, ปฏิเวกฺขินฺ”ติฯ ",
  "ปฺลิ-ตฺวฺ-กฺทฺ๖:๒๓ฯ๙ฯ๑": "วิครหิ พุทฺโธ ภควา …เป… ",
  "ปฺลิ-ตฺวฺ-กฺทฺ๖:๒๓ฯ๙ฯ๒": "กถญฺหิ นาม ตฺวํ, โมฆปุริส, อปฺปฏิเวกฺขิตฺวา มํสํ ปริภุญฺชิสฺสสิฯ ",
  "ปฺลิ-ตฺวฺ-กฺทฺ๖:๒๓ฯ๙ฯ๓": "มนุสฺสมํสํ โข ตยา, โมฆปุริส, ปริภุตฺตํฯ ",
  "ปฺลิ-ตฺวฺ-กฺทฺ๖:๒๓ฯ๙ฯ๔": "เนตํ, โมฆปุริส, อปฺปสนฺนานํ วา ปสาทาย …เป… ",
  "ปฺลิ-ตฺวฺ-กฺทฺ๖:๒๓ฯ๙ฯ๕": "วิครหิตฺวา ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๒๓ฯ๙ฯ๖": "“สนฺติ, ภิกฺขเว, มนุสฺสา สทฺธา ปสนฺนา, เตหิ อตฺตโนปิ มํสานิ ปริจฺจตฺตานิฯ ",
  "ปฺลิ-ตฺวฺ-กฺทฺ๖:๒๓ฯ๙ฯ๗": "น, ภิกฺขเว, มนุสฺสมํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๒๓ฯ๙ฯ๘": "โย ปริภุญฺเชยฺย, อาปตฺติ ถุลฺลจฺจยสฺสฯ ",
  "ปฺลิ-ตฺวฺ-กฺทฺ๖:๒๓ฯ๙ฯ๙": "น จ, ภิกฺขเว, อปฺปฏิเวกฺขิตฺวา มํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๒๓ฯ๙ฯ๑๐": "โย ปริภุญฺเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๐ฯ๐": "๑๐ฯ หตฺถิมํสาทิปฏิกฺเขปกถา ",
  "ปฺลิ-ตฺวฺ-กฺทฺ๖:๒๓ฯ๑๐ฯ๑": "เตน โข ปน สมเยน รญฺโญ หตฺถี มรนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๐ฯ๒": "มนุสฺสา ทุพฺภิกฺเข หตฺถิมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ หตฺถิมํสํ เทนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๐ฯ๓": "ภิกฺขู หตฺถิมํสํ ปริภุญฺชนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๐ฯ๔": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๒๓ฯ๑๐ฯ๕": "“กถญฺหิ นาม สมณา สกฺยปุตฺติยา หตฺถิมํสํ ปริภุญฺชิสฺสนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๐ฯ๖": "ราชงฺคํ หตฺถี, สเจ ราชา ชาเนยฺย, น เนสํ อตฺตมโน อสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๐ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒๓ฯ๑๐ฯ๘": "“น, ภิกฺขเว, หตฺถิมํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๒๓ฯ๑๐ฯ๙": "โย ปริภุญฺเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๑ฯ๑": "เตน โข ปน สมเยน รญฺโญ อสฺสา มรนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๑ฯ๒": "มนุสฺสา ทุพฺภิกฺเข อสฺสมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ อสฺสมํสํ เทนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๑ฯ๓": "ภิกฺขู อสฺสมํสํ ปริภุญฺชนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๑ฯ๔": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๒๓ฯ๑๑ฯ๕": "“กถญฺหิ นาม สมณา สกฺยปุตฺติยา อสฺสมํสํ ปริภุญฺชิสฺสนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๑ฯ๖": "ราชงฺคํ อสฺสา, สเจ ราชา ชาเนยฺย, น เนสํ อตฺตมโน อสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๑ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒๓ฯ๑๑ฯ๘": "“น, ภิกฺขเว, อสฺสมํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๒๓ฯ๑๑ฯ๙": "โย ปริภุญฺเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๒ฯ๑": "เตน โข ปน สมเยน มนุสฺสา ทุพฺภิกฺเข สุนขมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ สุนขมํสํ เทนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๒ฯ๒": "ภิกฺขู สุนขมํสํ ปริภุญฺชนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๒ฯ๓": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๒๓ฯ๑๒ฯ๔": "“กถญฺหิ นาม สมณา สกฺยปุตฺติยา สุนขมํสํ ปริภุญฺชิสฺสนฺติ, เชคุจฺโฉ สุนโข ปฏิกูโล”ติฯ ",
  "ปฺลิ-ตฺวฺ-กฺทฺ๖:๒๓ฯ๑๒ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒๓ฯ๑๒ฯ๖": "“น, ภิกฺขเว, สุนขมํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๒๓ฯ๑๒ฯ๗": "โย ปริภุญฺเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๑": "เตน โข ปน สมเยน มนุสฺสา ทุพฺภิกฺเข อหิมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ อหิมํสํ เทนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๒": "ภิกฺขู อหิมํสํ ปริภุญฺชนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๓": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๖:๒๓ฯ๑๓ฯ๔": "“กถญฺหิ นาม สมณา สกฺยปุตฺติยา อหิมํสํ ปริภุญฺชิสฺสนฺติ, เชคุจฺโฉ อหิ ปฏิกูโล”ติฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๕": "สุปโสฺสปิ นาคราชา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๖": "เอกมนฺตํ ฐิโต โข สุปโสฺส นาคราชา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๓ฯ๑๓ฯ๗": "“สนฺติ, ภนฺเต, นาคา อสฺสทฺธา อปฺปสนฺนาฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๘": "เต อปฺปมตฺตเกหิปิ ภิกฺขู วิเหเฐยฺยุํฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๙": "สาธุ, ภนฺเต, อยฺยา อหิมํสํ น ปริภุญฺเชยฺยุนฺ”ติฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๑๐": "อถ โข ภควา สุปสฺสํ นาคราชานํ ธมฺมิยา กถาย สนฺทเสฺสสิ …เป… ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๑๑": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๒๓ฯ๑๓ฯ๑๒": "“น, ภิกฺขเว, อหิมํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๒๓ฯ๑๓ฯ๑๓": "โย ปริภุญฺเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๔ฯ๑": "เตน โข ปน สมเยน ลุทฺทกา สีหํ หนฺตฺวา สีหมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ สีหมํสํ เทนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๔ฯ๒": "ภิกฺขู สีหมํสํ ปริภุญฺชิตฺวา อรญฺเญ วิหรนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๔ฯ๓": "สีหา สีหมํสคนฺเธน ภิกฺขู ปริปาเตนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๔ฯ๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒๓ฯ๑๔ฯ๕": "“น, ภิกฺขเว, สีหมํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๒๓ฯ๑๔ฯ๖": "โย ปริภุญฺเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๕ฯ๑": "เตน โข ปน สมเยน ลุทฺทกา พฺยคฺฆํ หนฺตฺวา …เป… ",
  "ปฺลิ-ตฺวฺ-กฺทฺ๖:๒๓ฯ๑๕ฯ๒": "ทีปึ หนฺตฺวา …เป… ",
  "ปฺลิ-ตฺวฺ-กฺทฺ๖:๒๓ฯ๑๕ฯ๓": "อจฺฉํ หนฺตฺวา …เป… ",
  "ปฺลิ-ตฺวฺ-กฺทฺ๖:๒๓ฯ๑๕ฯ๔": "ตรจฺฉํ หนฺตฺวา ตรจฺฉมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ ตรจฺฉมํสํ เทนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๕ฯ๕": "ภิกฺขู ตรจฺฉมํสํ ปริภุญฺชิตฺวา อรญฺเญ วิหรนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๕ฯ๖": "ตรจฺฉา ตรจฺฉมํสคนฺเธน ภิกฺขู ปริปาเตนฺติฯ ",
  "ปฺลิ-ตฺวฺ-กฺทฺ๖:๒๓ฯ๑๕ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒๓ฯ๑๕ฯ๘": "“น, ภิกฺขเว, ตรจฺฉมํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๒๓ฯ๑๕ฯ๙": "โย ปริภุญฺเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๒๓ฯ๑๕ฯ๑๐": "สุปฺปิยภาณวาโร นิฏฺฐิโต ทุติโยฯ ",
  "ปฺลิ-ตฺวฺ-กฺทฺ๖:๒๔ฯ๑ฯ๐": "๑๑ฯ ยาคุมธุโคฬกานุชานน ",
  "ปฺลิ-ตฺวฺ-กฺทฺ๖:๒๔ฯ๑ฯ๑": "อถ โข ภควา พาราณสิยํ ยถาภิรนฺตํ วิหริตฺวา เยน อนฺธกวินฺทํ เตน จาริกํ ปกฺกามิ, มหตา ภิกฺขุสงฺเฆน สทฺธึ, อฑฺฒเตลเสหิ ภิกฺขุสเตหิฯ ",
  "ปฺลิ-ตฺวฺ-กฺทฺ๖:๒๔ฯ๑ฯ๒": "เตน โข ปน สมเยน ชานปทา มนุสฺสา พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สกเฏสุ อาโรเปตฺวา พุทฺธปฺปมุขสฺส ภิกฺขุสงฺฆสฺส ปิฏฺฐิโต ปิฏฺฐิโต อนุพนฺธา โหนฺติ—",
  "ปฺลิ-ตฺวฺ-กฺทฺ๖:๒๔ฯ๑ฯ๓": "“ยทา ปฏิปาฏึ ลภิสฺสาม ตทา ภตฺตํ กริสฺสามา”ติ, ปญฺจมตฺตานิ จ วิฆาสาทสตานิฯ ",
  "ปฺลิ-ตฺวฺ-กฺทฺ๖:๒๔ฯ๑ฯ๔": "อถ โข ภควา อนุปุพฺเพน จาริกํ จรมาโน เยน อนฺธกวินฺทํ ตทวสริฯ ",
  "ปฺลิ-ตฺวฺ-กฺทฺ๖:๒๔ฯ๒ฯ๑": "อถ โข อญฺญตรสฺส พฺราหฺมณสฺส ปฏิปาฏึ อลภนฺตสฺส เอตทโหสิ—",
  "ปฺลิ-ตฺวฺ-กฺทฺ๖:๒๔ฯ๒ฯ๒": "“อตีตานิ โข เม เทฺว มาสานิ พุทฺธปฺปมุขํ ภิกฺขุสงฺฆํ อนุพนฺธนฺตสฺส ‘ยทา ปฏิปาฏึ ลภิสฺสามิ ตทา ภตฺตํ กริสฺสามี’ติ, น จ เม ปฏิปาฏิ ลพฺภติ, อหญฺจมฺหิ เอกตฺตโก, พหุ จ เม ฆราวาสตฺโถ หายติฯ ",
  "ปฺลิ-ตฺวฺ-กฺทฺ๖:๒๔ฯ๒ฯ๓": "ยนฺนูนาหํ ภตฺตคฺคํ โอโลเกยฺยํ; ",
  "ปฺลิ-ตฺวฺ-กฺทฺ๖:๒๔ฯ๒ฯ๔": "ยํ ภตฺตคฺเค นาสฺส, ตํ ปฏิยาเทยฺยนฺ”ติฯ ",
  "ปฺลิ-ตฺวฺ-กฺทฺ๖:๒๔ฯ๒ฯ๕": "อถ โข โส พฺราหฺมโณ ภตฺตคฺคํ โอโลเกนฺโต เทฺว นาทฺทส—",
  "ปฺลิ-ตฺวฺ-กฺทฺ๖:๒๔ฯ๒ฯ๖": "ยาคุญฺจ มธุโคฬกญฺจฯ ",
  "ปฺลิ-ตฺวฺ-กฺทฺ๖:๒๔ฯ๓ฯ๑": "อถ โข โส พฺราหฺมโณ เยนายสฺมา อานนฺโท เตนุปสงฺกมิ, อุปสงฺกมิตฺวา อายสฺมนฺตํ อานนฺทํ เอตทโวจ—",
  "ปฺลิ-ตฺวฺ-กฺทฺ๖:๒๔ฯ๓ฯ๒": "“อิธ เม, โภ อานนฺท, ปฏิปาฏึ อลภนฺตสฺส เอตทโหสิ—",
  "ปฺลิ-ตฺวฺ-กฺทฺ๖:๒๔ฯ๓ฯ๓": "‘อตีตานิ โข เม เทฺว มาสานิ พุทฺธปฺปมุขํ ภิกฺขุสงฺฆํ อนุพนฺธนฺตสฺส, “ยทา ปฏิปาฏึ ลภิสฺสามิ ตทา ภตฺตํ กริสฺสามี”ติฯ ",
  "ปฺลิ-ตฺวฺ-กฺทฺ๖:๒๔ฯ๓ฯ๔": "น จ เม ปฏิปาฏิ ลพฺภติ, อหญฺจมฺหิ เอกตฺตโก, พหุ จ เม ฆราวาสตฺโถ หายติฯ ",
  "ปฺลิ-ตฺวฺ-กฺทฺ๖:๒๔ฯ๓ฯ๕": "ยนฺนูนาหํ ภตฺตคฺคํ โอโลเกยฺยํ; ",
  "ปฺลิ-ตฺวฺ-กฺทฺ๖:๒๔ฯ๓ฯ๖": "ยํ ภตฺตคฺเค นาสฺส, ตํ ปฏิยาเทยฺยนฺ’ติฯ ",
  "ปฺลิ-ตฺวฺ-กฺทฺ๖:๒๔ฯ๓ฯ๗": "โส โข อหํ, โภ อานนฺท, ภตฺตคฺคํ โอโลเกนฺโต เทฺว นาทฺทสํ—",
  "ปฺลิ-ตฺวฺ-กฺทฺ๖:๒๔ฯ๓ฯ๘": "ยาคุญฺจ มธุโคฬกญฺจฯ ",
  "ปฺลิ-ตฺวฺ-กฺทฺ๖:๒๔ฯ๓ฯ๙": "สจาหํ, โภ อานนฺท, ปฏิยาเทยฺยํ ยาคุญฺจ มธุโคฬกญฺจ, ปฏิคฺคเณฺหยฺย เม ภวํ โคตโม”ติ? ",
  "ปฺลิ-ตฺวฺ-กฺทฺ๖:๒๔ฯ๓ฯ๑๐": "“เตน หิ, พฺราหฺมณ, ภควนฺตํ ปฏิปุจฺฉิสฺสามี”ติฯ ",
  "ปฺลิ-ตฺวฺ-กฺทฺ๖:๒๔ฯ๔ฯ๑": "อถ โข อายสฺมา อานนฺโท ภควโต เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๖:๒๔ฯ๔ฯ๒": "“เตน หานนฺท, ปฏิยาเทตู”ติฯ ",
  "ปฺลิ-ตฺวฺ-กฺทฺ๖:๒๔ฯ๔ฯ๓": "“เตน หิ, พฺราหฺมณ, ปฏิยาเทหี”ติฯ ",
  "ปฺลิ-ตฺวฺ-กฺทฺ๖:๒๔ฯ๔ฯ๔": "อถ โข โส พฺราหฺมโณ ตสฺสา รตฺติยา อจฺจเยน ปหูตํ ยาคุญฺจ มธุโคฬกญฺจ ปฏิยาทาเปตฺวา ภควโต อุปนาเมสิ—",
  "ปฺลิ-ตฺวฺ-กฺทฺ๖:๒๔ฯ๔ฯ๕": "“ปฏิคฺคณฺหาตุ เม ภวํ โคตโม ยาคุญฺจ มธุโคฬกญฺจา”ติฯ ",
  "ปฺลิ-ตฺวฺ-กฺทฺ๖:๒๔ฯ๔ฯ๖": "“เตน หิ, พฺราหฺมณ, ภิกฺขูนํ เทหี”ติฯ ",
  "ปฺลิ-ตฺวฺ-กฺทฺ๖:๒๔ฯ๔ฯ๗": "ภิกฺขู กุกฺกุจฺจายนฺตา น ปฏิคฺคณฺหนฺติฯ ",
  "ปฺลิ-ตฺวฺ-กฺทฺ๖:๒๔ฯ๔ฯ๘": "“ปฏิคฺคณฺหถ, ภิกฺขเว, ปริภุญฺชถา”ติฯ ",
  "ปฺลิ-ตฺวฺ-กฺทฺ๖:๒๔ฯ๔ฯ๙": "อถ โข โส พฺราหฺมโณ พุทฺธปฺปมุขํ ภิกฺขุสงฺฆํ ปหูตาย ยาคุยา จ มธุโคฬเกน จ สหตฺถา สนฺตปฺเปตฺวา สมฺปวาเรตฺวา ภควนฺตํ โธตหตฺถํ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๒๔ฯ๕ฯ๑": "เอกมนฺตํ นิสินฺนํ โข ตํ พฺราหฺมณํ ภควา เอตทโวจ—",
  "ปฺลิ-ตฺวฺ-กฺทฺ๖:๒๔ฯ๖ฯ๑": "“ทสยิเม, พฺราหฺมณ, อานิสํสา ยาคุยาฯ ",
  "ปฺลิ-ตฺวฺ-กฺทฺ๖:๒๔ฯ๖ฯ๒": "กตเม ทส? ",
  "ปฺลิ-ตฺวฺ-กฺทฺ๖:๒๔ฯ๖ฯ๓": "ยาคุํ เทนฺโต อายุํ เทติ, วณฺณํ เทติ, สุขํ เทติ, พลํ เทติ, ปฏิภานํ เทติ, ยาคุ ปีตา ขุทฺทํ ปฏิหนติ, ปิปาสํ วิเนติ, วาตํ อนุโลเมติ, วตฺถึ โสเธติ, อามาวเสสํ ปาเจติ—",
  "ปฺลิ-ตฺวฺ-กฺทฺ๖:๒๔ฯ๖ฯ๔": "อิเม โข, พฺราหฺมณ, ทสานิสํสา ยาคุยาติฯ ",
  "ปฺลิ-ตฺวฺ-กฺทฺ๖:๒๔ฯ๖ฯ๕": "โย สญฺญตานํ ปรทตฺตโภชินํ, ",
  "ปฺลิ-ตฺวฺ-กฺทฺ๖:๒๔ฯ๖ฯ๖": "กาเลน สกฺกจฺจ ททาติ ยาคุํ; ",
  "ปฺลิ-ตฺวฺ-กฺทฺ๖:๒๔ฯ๖ฯ๗": "ทสสฺส ฐานานิ อนุปฺปเวจฺฉติ, ",
  "ปฺลิ-ตฺวฺ-กฺทฺ๖:๒๔ฯ๖ฯ๘": "อายุญฺจ วณฺณญฺจ สุขํ พลญฺจฯ ",
  "ปฺลิ-ตฺวฺ-กฺทฺ๖:๒๔ฯ๖ฯ๙": "ปฏิภานมสฺส อุปชายเต ตโต, ",
  "ปฺลิ-ตฺวฺ-กฺทฺ๖:๒๔ฯ๖ฯ๑๐": "ขุทฺทํ ปิปาสญฺจ พฺยปเนติ วาตํ; ",
  "ปฺลิ-ตฺวฺ-กฺทฺ๖:๒๔ฯ๖ฯ๑๑": "โสเธติ วตฺถึ ปริณาเมติ ภตฺตํ, ",
  "ปฺลิ-ตฺวฺ-กฺทฺ๖:๒๔ฯ๖ฯ๑๒": "เภสชฺชเมตํ สุคเตน วณฺณิตํฯ ",
  "ปฺลิ-ตฺวฺ-กฺทฺ๖:๒๔ฯ๖ฯ๑๓": "ตสฺมา หิ ยาคุํ อลเมว ทาตุํ, ",
  "ปฺลิ-ตฺวฺ-กฺทฺ๖:๒๔ฯ๖ฯ๑๔": "นิจฺจํ มนุเสฺสน สุขตฺถิเกน; ",
  "ปฺลิ-ตฺวฺ-กฺทฺ๖:๒๔ฯ๖ฯ๑๕": "ทิพฺพานิ วา ปตฺถยตา สุขานิ, ",
  "ปฺลิ-ตฺวฺ-กฺทฺ๖:๒๔ฯ๖ฯ๑๖": "มนุสฺสโสภคฺยตมิจฺฉตา วา”ติฯ ",
  "ปฺลิ-ตฺวฺ-กฺทฺ๖:๒๔ฯ๗ฯ๑": "อถ โข ภควา ตํ พฺราหฺมณํ อิมาหิ คาถาหิ อนุโมทิตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๒๔ฯ๗ฯ๒": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๒๔ฯ๗ฯ๓": "“อนุชานามิ, ภิกฺขเว, ยาคุญฺจ มธุโคฬกญฺจา”ติฯ ",
  "ปฺลิ-ตฺวฺ-กฺทฺ๖:๒๕ฯ๑ฯ๐": "๑๒ฯ ตรุณปสนฺนมหามตฺตวตฺถุ ",
  "ปฺลิ-ตฺวฺ-กฺทฺ๖:๒๕ฯ๑ฯ๑": "อโสฺสสุํ โข มนุสฺสา ภควตา กิร ยาคุ อนุญฺญาตา มธุโคฬกญฺจาติฯ ",
  "ปฺลิ-ตฺวฺ-กฺทฺ๖:๒๕ฯ๑ฯ๒": "เต กาลเสฺสว, โภชฺชยาคุํ ปฏิยาเทนฺติ มธุโคฬกญฺจฯ ",
  "ปฺลิ-ตฺวฺ-กฺทฺ๖:๒๕ฯ๑ฯ๓": "ภิกฺขู กาลเสฺสว โภชฺชยาคุยา ธาตา มธุโคฬเกน จ ภตฺตคฺเค น จิตฺตรูปํ ปริภุญฺชนฺติฯ ",
  "ปฺลิ-ตฺวฺ-กฺทฺ๖:๒๕ฯ๑ฯ๔": "เตน โข ปน สมเยน อญฺญตเรน ตรุณปสนฺเนน มหามตฺเตน สฺวาตนาย พุทฺธปฺปมุโข ภิกฺขุสงฺโฆ นิมนฺติโต โหติฯ ",
  "ปฺลิ-ตฺวฺ-กฺทฺ๖:๒๕ฯ๑ฯ๕": "อถ โข ตสฺส ตรุณปสนฺนสฺส มหามตฺตสฺส เอตทโหสิ—",
  "ปฺลิ-ตฺวฺ-กฺทฺ๖:๒๕ฯ๑ฯ๖": "“ยนฺนูนาหํ อฑฺฒเตลสนฺนํ ภิกฺขุสตานํ อฑฺฒเตลสานิ มํสปาติสตานิ ปฏิยาเทยฺยํ, เอกเมกสฺส ภิกฺขุโน เอกเมกํ มํสปาตึ อุปนาเมยฺยนฺ”ติฯ ",
  "ปฺลิ-ตฺวฺ-กฺทฺ๖:๒๕ฯ๒ฯ๑": "อถ โข โส ตรุณปสนฺโน มหามตฺโต ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา อฑฺฒเตลสานิ จ มํสปาติสตานิ, ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๒๕ฯ๒ฯ๒": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน ตสฺส ตรุณปสนฺนสฺส มหามตฺตสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๒๕ฯ๓ฯ๑": "อถ โข โส ตรุณปสนฺโน มหามตฺโต ภตฺตคฺเค ภิกฺขู ปริวิสติฯ ",
  "ปฺลิ-ตฺวฺ-กฺทฺ๖:๒๕ฯ๓ฯ๒": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๖:๒๕ฯ๓ฯ๓": "“โถกํ, อาวุโส, เทหิ; โถกํ, อาวุโส, เทหี”ติฯ ",
  "ปฺลิ-ตฺวฺ-กฺทฺ๖:๒๕ฯ๓ฯ๔": "“มา โข ตุเมฺห, ภนฺเต—‘อยํ ตรุณปสนฺโน มหามตฺโต’ติ—โถกํ โถกํ ปฏิคฺคณฺหถฯ ",
  "ปฺลิ-ตฺวฺ-กฺทฺ๖:๒๕ฯ๓ฯ๕": "พหุํ เม ขาทนียํ โภชนียํ ปฏิยตฺตํ, อฑฺฒเตลสานิ จ มํสปาติสตานิฯ ",
  "ปฺลิ-ตฺวฺ-กฺทฺ๖:๒๕ฯ๓ฯ๖": "เอกเมกสฺส ภิกฺขุโน เอกเมกํ มํสปาตึ อุปนาเมสฺสามีติฯ ",
  "ปฺลิ-ตฺวฺ-กฺทฺ๖:๒๕ฯ๓ฯ๗": "ปฏิคฺคณฺหถ, ภนฺเต, ยาวทตฺถนฺ”ติฯ ",
  "ปฺลิ-ตฺวฺ-กฺทฺ๖:๒๕ฯ๓ฯ๘": "“น โข มยํ, อาวุโส, เอตงฺการณา โถกํ โถกํ ปฏิคฺคณฺหาม, อปิ จ มยํ กาลเสฺสว โภชฺชยาคุยา ธาตา มธุโคฬเกน จฯ เตน มยํ โถกํ โถกํ ปฏิคฺคณฺหามา”ติฯ ",
  "ปฺลิ-ตฺวฺ-กฺทฺ๖:๒๕ฯ๔ฯ๑": "อถ โข โส ตรุณปสนฺโน มหามตฺโต อุชฺฌายติ ขิยฺยติ วิปาเจติ—",
  "ปฺลิ-ตฺวฺ-กฺทฺ๖:๒๕ฯ๔ฯ๒": "“กถญฺหิ นาม ภทนฺตา มยา นิมนฺติตา อญฺญสฺส โภชฺชยาคุํ ปริภุญฺชิสฺสนฺติ, น จาหํ ปฏิพโล ยาวทตฺถํ ทาตุนฺ”ติ ",
  "ปฺลิ-ตฺวฺ-กฺทฺ๖:๒๕ฯ๔ฯ๓": "กุปิโต อนตฺตมโน อาสาทนาเปกฺโข ภิกฺขูนํ ปตฺเต ปูเรนฺโต อคมาสิ—“ภุญฺชถ วา หรถ วา”ติฯ ",
  "ปฺลิ-ตฺวฺ-กฺทฺ๖:๒๕ฯ๔ฯ๔": "อถ โข โส ตรุณปสนฺโน มหามตฺโต พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๒๕ฯ๔ฯ๕": "เอกมนฺตํ นิสินฺนํ โข ตํ ตรุณปสนฺนํ มหามตฺตํ ภควา ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๒๕ฯ๕ฯ๑": "อถ โข ตสฺส ตรุณปสนฺนสฺส มหามตฺตสฺส อจิรปกฺกนฺตสฺส ภควโต อหุเทว กุกฺกุจฺจํ, อหุ วิปฺปฏิสาโร—",
  "ปฺลิ-ตฺวฺ-กฺทฺ๖:๒๕ฯ๕ฯ๒": "“อลาภา วต เม, น วต เม ลาภา; ทุลฺลทฺธํ วต เม, น วต เม สุลทฺธํ; ",
  "ปฺลิ-ตฺวฺ-กฺทฺ๖:๒๕ฯ๕ฯ๓": "โยหํ กุปิโต อนตฺตมโน อาสาทนาเปกฺโข ภิกฺขูนํ ปตฺเต ปูเรนฺโต อคมาสึ—‘ภุญฺชถ วา หรถ วา’ติฯ ",
  "ปฺลิ-ตฺวฺ-กฺทฺ๖:๒๕ฯ๕ฯ๔": "กึ นุ โข มยา พหุํ ปสุตํ ปุญฺญํ วา อปุญฺญํ วา”ติ? ",
  "ปฺลิ-ตฺวฺ-กฺทฺ๖:๒๕ฯ๕ฯ๕": "อถ โข โส ตรุณปสนฺโน มหามตฺโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๒๕ฯ๕ฯ๖": "เอกมนฺตํ นิสินฺโน โข โส ตรุณปสนฺโน มหามตฺโต ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๕ฯ๕ฯ๗": "“อิธ มยฺหํ, ภนฺเต, อจิรปกฺกนฺตสฺส ภควโต อหุเทว กุกฺกุจฺจํ, อหุ วิปฺปฏิสาโร ",
  "ปฺลิ-ตฺวฺ-กฺทฺ๖:๒๕ฯ๕ฯ๘": "‘อลาภา วต เม, น วต เม ลาภา; ทุลฺลทฺธํ วต เม, น วต เม สุลทฺธํ; ",
  "ปฺลิ-ตฺวฺ-กฺทฺ๖:๒๕ฯ๕ฯ๙": "โยหํ กุปิโต อนตฺตมโน อาสาทนาเปกฺโข ภิกฺขูนํ ปตฺเต ปูเรนฺโต อคมาสึ—ภุญฺชถ วา หรถ วาติฯ ",
  "ปฺลิ-ตฺวฺ-กฺทฺ๖:๒๕ฯ๕ฯ๑๐": "กึ นุ โข มยา พหุํ ปสุตํ, ปุญฺญํ วา อปุญฺญํ วา’ติฯ ",
  "ปฺลิ-ตฺวฺ-กฺทฺ๖:๒๕ฯ๕ฯ๑๑": "กึ นุ โข มยา, ภนฺเต, พหุํ ปสุตํ, ปุญฺญํ วา อปุญฺญํ วา”ติ? ",
  "ปฺลิ-ตฺวฺ-กฺทฺ๖:๒๕ฯ๖ฯ๑": "“ยทคฺเคน ตยา, อาวุโส, สฺวาตนาย พุทฺธปฺปมุโข ภิกฺขุสงฺโฆ นิมนฺติโต ตทคฺเคน เต พหุํ ปุญฺญํ ปสุตํฯ ",
  "ปฺลิ-ตฺวฺ-กฺทฺ๖:๒๕ฯ๖ฯ๒": "ยทคฺเคน เต เอกเมเกน ภิกฺขุนา เอกเมกํ สิตฺถํ ปฏิคฺคหิตํ ตทคฺเคน เต พหุํ ปุญฺญํ ปสุตํ, สคฺคา เต อารทฺธา”ติฯ ",
  "ปฺลิ-ตฺวฺ-กฺทฺ๖:๒๕ฯ๖ฯ๓": "อถ โข โส ตรุณปสนฺโน มหามตฺโต—“ลาภา กิร เม, สุลทฺธํ กิร เม, พหุํ กิร มยา ปุญฺญํ ปสุตํ, สคฺคา กิร เม อารทฺธา”ติ—",
  "ปฺลิ-ตฺวฺ-กฺทฺ๖:๒๕ฯ๖ฯ๔": "หฏฺโฐ อุทคฺโค อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๖:๒๕ฯ๗ฯ๑": "อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ—",
  "ปฺลิ-ตฺวฺ-กฺทฺ๖:๒๕ฯ๗ฯ๒": "“สจฺจํ กิร, ภิกฺขเว, ภิกฺขู อญฺญตฺร นิมนฺติตา อญฺญสฺส โภชฺชยาคุํ ปริภุญฺชนฺตี”ติ? ",
  "ปฺลิ-ตฺวฺ-กฺทฺ๖:๒๕ฯ๗ฯ๓": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๖:๒๕ฯ๗ฯ๔": "วิครหิ พุทฺโธ ภควา …เป… ",
  "ปฺลิ-ตฺวฺ-กฺทฺ๖:๒๕ฯ๗ฯ๕": "กถญฺหิ นาม เต, ภิกฺขเว, โมฆปุริสา อญฺญตฺร นิมนฺติตา อญฺญสฺส โภชฺชยาคุํ ปริภุญฺชิสฺสนฺติฯ ",
  "ปฺลิ-ตฺวฺ-กฺทฺ๖:๒๕ฯ๗ฯ๖": "เนตํ, ภิกฺขเว, อปฺปสนฺนานํ วา ปสาทาย …เป… ",
  "ปฺลิ-ตฺวฺ-กฺทฺ๖:๒๕ฯ๗ฯ๗": "วิครหิตฺวา ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๒๕ฯ๗ฯ๘": "“น, ภิกฺขเว, อญฺญตฺร นิมนฺติเตน อญฺญสฺส โภชฺชยาคุ ปริภุญฺชิตพฺพาฯ ",
  "ปฺลิ-ตฺวฺ-กฺทฺ๖:๒๕ฯ๗ฯ๙": "โย ปริภุญฺเชยฺย, ยถาธมฺโม กาเรตพฺโพ”ติฯ ",
  "ปฺลิ-ตฺวฺ-กฺทฺ๖:๒๖ฯ๑ฯ๐": "๑๓ฯ เพลฏฺฐกจฺจานวตฺถุ ",
  "ปฺลิ-ตฺวฺ-กฺทฺ๖:๒๖ฯ๑ฯ๑": "อถ โข ภควา อนฺธกวินฺเท ยถาภิรนฺตํ วิหริตฺวา เยน ราชคหํ เตน จาริกํ ปกฺกามิ, มหตา ภิกฺขุสงฺเฆน สทฺธึ, อฑฺฒเตลเสหิ ภิกฺขุสเตหิฯ ",
  "ปฺลิ-ตฺวฺ-กฺทฺ๖:๒๖ฯ๑ฯ๒": "เตน โข ปน สมเยน เพลฏฺโฐ กจฺจาโน ราชคหา อนฺธกวินฺทํ อทฺธานมคฺคปฺปฏิปนฺโน โหติ, ปญฺจมตฺเตหิ สกฏสเตหิ, สพฺเพเหว คุฬกุมฺภปูเรหิฯ ",
  "ปฺลิ-ตฺวฺ-กฺทฺ๖:๒๖ฯ๑ฯ๓": "อทฺทสา โข ภควา เพลฏฺฐํ กจฺจานํ ทูรโตว อาคจฺฉนฺตํ, ทิสฺวาน มคฺคา โอกฺกมฺม อญฺญตรสฺมึ รุกฺขมูเล นิสีทิฯ ",
  "ปฺลิ-ตฺวฺ-กฺทฺ๖:๒๖ฯ๒ฯ๑": "อถ โข เพลฏฺโฐ กจฺจาโน เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๖:๒๖ฯ๒ฯ๒": "เอกมนฺตํ ฐิโต โข เพลฏฺโฐ กจฺจาโน ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๒ฯ๓": "“อิจฺฉามหํ, ภนฺเต, เอกเมกสฺส ภิกฺขุโน เอกเมกํ คุฬกุมฺภํ ทาตุนฺ”ติฯ ",
  "ปฺลิ-ตฺวฺ-กฺทฺ๖:๒๖ฯ๒ฯ๔": "“เตน หิ ตฺวํ, กจฺจาน, เอกํเยว คุฬกุมฺภํ อาหรา”ติฯ ",
  "ปฺลิ-ตฺวฺ-กฺทฺ๖:๒๖ฯ๒ฯ๕": "“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา เอกํเยว คุฬกุมฺภํ อาทาย เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๒ฯ๖": "“อาภโต, ภนฺเต, คุฬกุมฺโภ; ",
  "ปฺลิ-ตฺวฺ-กฺทฺ๖:๒๖ฯ๒ฯ๗": "กถาหํ, ภนฺเต, ปฏิปชฺชามี”ติ? ",
  "ปฺลิ-ตฺวฺ-กฺทฺ๖:๒๖ฯ๒ฯ๘": "“เตน หิ ตฺวํ, กจฺจาน, ภิกฺขูนํ คุฬํ เทหี”ติฯ ",
  "ปฺลิ-ตฺวฺ-กฺทฺ๖:๒๖ฯ๓ฯ๑": "“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา ภิกฺขูนํ คุฬํ ทตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๓ฯ๒": "“ทินฺโน, ภนฺเต, ภิกฺขูนํ คุโฬ, พหุ จายํ คุโฬ อวสิฏฺโฐฯ ",
  "ปฺลิ-ตฺวฺ-กฺทฺ๖:๒๖ฯ๓ฯ๓": "กถาหํ, ภนฺเต, ปฏิปชฺชามี”ติ? ",
  "ปฺลิ-ตฺวฺ-กฺทฺ๖:๒๖ฯ๓ฯ๔": "“เตน หิ ตฺวํ, กจฺจาน, ภิกฺขูนํ คุฬํ ยาวทตฺถํ เทหี”ติฯ ",
  "ปฺลิ-ตฺวฺ-กฺทฺ๖:๒๖ฯ๓ฯ๕": "“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา ภิกฺขูนํ คุฬํ ยาวทตฺถํ ทตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๓ฯ๖": "“ทินฺโน, ภนฺเต, ภิกฺขูนํ คุโฬ ยาวทตฺโถ, พหุ จายํ คุโฬ อวสิฏฺโฐฯ ",
  "ปฺลิ-ตฺวฺ-กฺทฺ๖:๒๖ฯ๓ฯ๗": "กถาหํ, ภนฺเต, ปฏิปชฺชามี”ติ? ",
  "ปฺลิ-ตฺวฺ-กฺทฺ๖:๒๖ฯ๓ฯ๘": "“เตน หิ ตฺวํ, กจฺจาน, ภิกฺขู คุเฬหิ สนฺตปฺเปหี”ติฯ ",
  "ปฺลิ-ตฺวฺ-กฺทฺ๖:๒๖ฯ๓ฯ๙": "“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา ภิกฺขู คุเฬหิ สนฺตปฺเปสิฯ ",
  "ปฺลิ-ตฺวฺ-กฺทฺ๖:๒๖ฯ๓ฯ๑๐": "เอกจฺเจ ภิกฺขู ปตฺเตปิ ปูเรสุํ ปริสฺสาวนานิปิ ถวิกาโยปิ ปูเรสุํฯ ",
  "ปฺลิ-ตฺวฺ-กฺทฺ๖:๒๖ฯ๔ฯ๑": "อถ โข เพลฏฺโฐ กจฺจาโน ภิกฺขู คุเฬหิ สนฺตปฺเปตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๔ฯ๒": "“สนฺตปฺปิตา, ภนฺเต, ภิกฺขู คุเฬหิ, พหุ จายํ คุโฬ อวสิฏฺโฐฯ ",
  "ปฺลิ-ตฺวฺ-กฺทฺ๖:๒๖ฯ๔ฯ๓": "กถาหํ, ภนฺเต, ปฏิปชฺชามี”ติ? ",
  "ปฺลิ-ตฺวฺ-กฺทฺ๖:๒๖ฯ๔ฯ๔": "“เตน หิ ตฺวํ, กจฺจาน, วิฆาสาทานํ คุฬํ เทหี”ติฯ ",
  "ปฺลิ-ตฺวฺ-กฺทฺ๖:๒๖ฯ๔ฯ๕": "“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา วิฆาสาทานํ คุฬํ ทตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๔ฯ๖": "“ทินฺโน, ภนฺเต, วิฆาสาทานํ คุโฬ, พหุ จายํ คุโฬ อวสิฏฺโฐฯ ",
  "ปฺลิ-ตฺวฺ-กฺทฺ๖:๒๖ฯ๔ฯ๗": "กถาหํ, ภนฺเต, ปฏิปชฺชามี”ติ? ",
  "ปฺลิ-ตฺวฺ-กฺทฺ๖:๒๖ฯ๔ฯ๘": "“เตน หิ ตฺวํ, กจฺจาน, วิฆาสาทานํ คุฬํ ยาวทตฺถํ เทหี”ติฯ ",
  "ปฺลิ-ตฺวฺ-กฺทฺ๖:๒๖ฯ๕ฯ๑": "“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา วิฆาสาทานํ คุฬํ ยาวทตฺถํ ทตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๕ฯ๒": "“ทินฺโน, ภนฺเต, วิฆาสาทานํ คุโฬ ยาวทตฺโถ, พหุ จายํ คุโฬ อวสิฏฺโฐฯ ",
  "ปฺลิ-ตฺวฺ-กฺทฺ๖:๒๖ฯ๕ฯ๓": "กถาหํ, ภนฺเต, ปฏิปชฺชามี”ติ? ",
  "ปฺลิ-ตฺวฺ-กฺทฺ๖:๒๖ฯ๕ฯ๔": "“เตน หิ ตฺวํ, กจฺจาน, วิฆาสาเท คุเฬหิ สนฺตปฺเปหี”ติฯ ",
  "ปฺลิ-ตฺวฺ-กฺทฺ๖:๒๖ฯ๕ฯ๕": "“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา วิฆาสาเท คุเฬหิ สนฺตปฺเปสิฯ ",
  "ปฺลิ-ตฺวฺ-กฺทฺ๖:๒๖ฯ๕ฯ๖": "เอกจฺเจ วิฆาสาทา โกลมฺเพปิ ฆเฏปิ ปูเรสุํ, ปิฏกานิปิ อุจฺฉงฺเคปิ ปูเรสุํฯ ",
  "ปฺลิ-ตฺวฺ-กฺทฺ๖:๒๖ฯ๖ฯ๑": "อถ โข เพลฏฺโฐ กจฺจาโน วิฆาสาเท คุเฬหิ สนฺตปฺเปตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๖ฯ๒": "“สนฺตปฺปิตา, ภนฺเต, วิฆาสาทา คุเฬหิ, พหุ จายํ คุโฬ อวสิฏฺโฐฯ ",
  "ปฺลิ-ตฺวฺ-กฺทฺ๖:๒๖ฯ๖ฯ๓": "กถาหํ, ภนฺเต, ปฏิปชฺชามี”ติ? ",
  "ปฺลิ-ตฺวฺ-กฺทฺ๖:๒๖ฯ๖ฯ๔": "“นาหํ ตํ, กจฺจาน, ปสฺสามิ สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย ยสฺส โส คุโฬ ปริภุตฺโต สมฺมา ปริณามํ คจฺเฉยฺย, อญฺญตฺร ตถาคตสฺส วา ตถาคตสาวกสฺส วาฯ ",
  "ปฺลิ-ตฺวฺ-กฺทฺ๖:๒๖ฯ๖ฯ๕": "เตน หิ ตฺวํ, กจฺจาน, ตํ คุฬํ อปฺปหริเต วา ฉฑฺเฑหิ, อปฺปาณเก วา อุทเก โอปิลาเปหี”ติฯ ",
  "ปฺลิ-ตฺวฺ-กฺทฺ๖:๒๖ฯ๖ฯ๖": "“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา ตํ คุฬํ อปฺปาณเก อุทเก โอปิลาเปติฯ ",
  "ปฺลิ-ตฺวฺ-กฺทฺ๖:๒๖ฯ๗ฯ๑": "อถ โข โส คุโฬ อุทเก ปกฺขิตฺโต จิจฺจิฏายติ จิฏิจิฏายติ ปธูปายติ สมฺปธูปายติฯ ",
  "ปฺลิ-ตฺวฺ-กฺทฺ๖:๒๖ฯ๗ฯ๒": "เสยฺยถาปิ นาม ผาโล ทิวสํสนฺตตฺโต อุทเก ปกฺขิตฺโต จิจฺจิฏายติ จิฏิจิฏายติ ปธูปายติ สมฺปธูปายติ; ",
  "ปฺลิ-ตฺวฺ-กฺทฺ๖:๒๖ฯ๗ฯ๓": "เอวเมว โส คุโฬ อุทเก ปกฺขิตฺโต จิจฺจิฏายติ จิฏิจิฏายติ ปธูปายติ สมฺปธูปายติฯ ",
  "ปฺลิ-ตฺวฺ-กฺทฺ๖:๒๖ฯ๗ฯ๔": "อถ โข เพลฏฺโฐ กจฺจาโน สํวิคฺโค โลมหฏฺฐชาโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๒๖ฯ๘ฯ๑": "เอกมนฺตํ นิสินฺนสฺส โข เพลฏฺฐสฺส กจฺจานสฺส ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๖:๒๖ฯ๘ฯ๒": "ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๖:๒๖ฯ๘ฯ๓": "ยทา ภควา อญฺญาสิ เพลฏฺฐํ กจฺจานํ กลฺลจิตฺตํ, มุทุจิตฺตํ, วินีวรณจิตฺตํ, อุทคฺคจิตฺตํ, ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ …เป… ",
  "ปฺลิ-ตฺวฺ-กฺทฺ๖:๒๖ฯ๘ฯ๔": "เอวเมว เพลฏฺฐสฺส กจฺจานสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๖:๒๖ฯ๘ฯ๕": "“ยํ กิญฺจิ สมุทยธมฺมํ, สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๖:๒๖ฯ๙ฯ๑": "อถ โข เพลฏฺโฐ กจฺจาโน ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๒๖ฯ๙ฯ๒": "“อภิกฺกนฺตํ, ภนฺเต, อภิกฺกนฺตํ, ภนฺเตฯ ",
  "ปฺลิ-ตฺวฺ-กฺทฺ๖:๒๖ฯ๙ฯ๓": "เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย …เป… ",
  "ปฺลิ-ตฺวฺ-กฺทฺ๖:๒๖ฯ๙ฯ๔": "เอวเมวํ โข ภควตา อเนกปริยาเยน ธมฺโม ปกาสิโตฯ ",
  "ปฺลิ-ตฺวฺ-กฺทฺ๖:๒๖ฯ๙ฯ๕": "เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
  "ปฺลิ-ตฺวฺ-กฺทฺ๖:๒๖ฯ๙ฯ๖": "อุปาสกํ มํ ภควา ธาเรตุ อชฺชตคฺเค ปาณุเปตํ สรณคตนฺ”ติฯ ",
  "ปฺลิ-ตฺวฺ-กฺทฺ๖:๒๗ฯ๑ฯ๑": "อถ โข ภควา อนุปุพฺเพน จาริกํ จรมาโน เยน ราชคหํ ตทวสริฯ ",
  "ปฺลิ-ตฺวฺ-กฺทฺ๖:๒๗ฯ๑ฯ๒": "ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
  "ปฺลิ-ตฺวฺ-กฺทฺ๖:๒๗ฯ๑ฯ๓": "เตน โข ปน สมเยน ราชคเห คุโฬ อุสฺสนฺโน โหติฯ ",
  "ปฺลิ-ตฺวฺ-กฺทฺ๖:๒๗ฯ๑ฯ๔": "ภิกฺขู—",
  "ปฺลิ-ตฺวฺ-กฺทฺ๖:๒๗ฯ๑ฯ๕": "“คิลานเสฺสว ภควตา คุโฬ อนุญฺญาโต, โน อคิลานสฺสา”ติ—",
  "ปฺลิ-ตฺวฺ-กฺทฺ๖:๒๗ฯ๑ฯ๖": "กุกฺกุจฺจายนฺตา คุฬํ น ภุญฺชนฺติฯ ",
  "ปฺลิ-ตฺวฺ-กฺทฺ๖:๒๗ฯ๑ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๒๗ฯ๑ฯ๘": "“อนุชานามิ, ภิกฺขเว, คิลานสฺส คุฬํ, อคิลานสฺส คุโฬทกนฺ”ติฯ ",
  "ปฺลิ-ตฺวฺ-กฺทฺ๖:๒๘ฯ๑ฯ๐": "๑๔ฯ ปาฏลิคามวตฺถุ ",
  "ปฺลิ-ตฺวฺ-กฺทฺ๖:๒๘ฯ๑ฯ๑": "อถ โข ภควา ราชคเห ยถาภิรนฺตํ วิหริตฺวา เยน ปาฏลิคาโม เตน จาริกํ ปกฺกามิ, มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
  "ปฺลิ-ตฺวฺ-กฺทฺ๖:๒๘ฯ๑ฯ๒": "อถ โข ภควา อนุปุพฺเพน จาริกํ จรมาโน เยน ปาฏลิคาโม ตทวสริฯ ",
  "ปฺลิ-ตฺวฺ-กฺทฺ๖:๒๘ฯ๑ฯ๓": "อโสฺสสุํ โข ปาฏลิคามิกา อุปาสกา—",
  "ปฺลิ-ตฺวฺ-กฺทฺ๖:๒๘ฯ๑ฯ๔": "“ภควา กิร ปาฏลิคามํ อนุปฺปตฺโต”ติฯ ",
  "ปฺลิ-ตฺวฺ-กฺทฺ๖:๒๘ฯ๑ฯ๕": "อถ โข ปาฏลิคามิกา อุปาสกา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๖:๒๘ฯ๑ฯ๖": "เอกมนฺตํ นิสินฺเน โข ปาฏลิคามิเก อุปาสเก ภควา ธมฺมิยา กถาย สนฺทเสฺสสิ, สมาทเปสิ, สมุตฺเตเชสิ, สมฺปหํเสสิฯ ",
  "ปฺลิ-ตฺวฺ-กฺทฺ๖:๒๘ฯ๒ฯ๑": "อถ โข ปาฏลิคามิกา อุปาสกา ภควตา ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๖:๒๘ฯ๒ฯ๒": "“อธิวาเสตุ โน, ภนฺเต, ภควา อาวสถาคารํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๒๘ฯ๒ฯ๓": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๒๘ฯ๒ฯ๔": "อถ โข ปาฏลิคามิกา อุปาสกา ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา เยน อาวสถาคารํ เตนุปสงฺกมึสุ, อุปสงฺกมิตฺวา สพฺพสนฺถรึ อาวสถาคารํ สนฺถริตฺวา, อาสนานิ ปญฺญเปตฺวา, อุทกมณิกํ ปติฏฺฐาเปตฺวา, เตลปทีปํ อาโรเปตฺวา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐํสุฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๑": "เอกมนฺตํ ฐิตา โข ปาฏลิคามิกา อุปาสกา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๖:๒๘ฯ๓ฯ๒": "“สพฺพสนฺถริสนฺถตํ, ภนฺเต, อาวสถาคารํฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๓": "อาสนานิ ปญฺญตฺตานิฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๔": "อุทกมณิโก ปติฏฺฐาปิโตฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๕": "เตลปทีโป อาโรปิโตฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๖": "ยสฺสทานิ, ภนฺเต, ภควา กาลํ มญฺญตี”ติฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๗": "อถ โข ภควา นิวาเสตฺวา ปตฺตจีวรมาทาย สทฺธึ ภิกฺขุสงฺเฆน เยน อาวสถาคารํ เตนุปสงฺกมิ; อุปสงฺกมิตฺวา ปาเท ปกฺขาเลตฺวา อาวสถาคารํ ปวิสิตฺวา มชฺฌิมํ ถมฺภํ นิสฺสาย ปุรตฺถาภิมุโข นิสีทิฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๘": "ภิกฺขุสงฺโฆปิ โข ปาเท ปกฺขาเลตฺวา อาวสถาคารํ ปวิสิตฺวา ปจฺฉิมํ ภิตฺตึ นิสฺสาย ปุรตฺถาภิมุโข นิสีทิ, ภควนฺตํเยว ปุรกฺขตฺวาฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๙": "ปาฏลิคามิกาปิ โข อุปาสกา ปาเท ปกฺขาเลตฺวา อาวสถาคารํ ปวิสิตฺวา ปุรตฺถิมํ ภิตฺตึ นิสฺสาย ปจฺฉิมาภิมุขา นิสีทึสุ, ภควนฺตํเยว ปุรกฺขตฺวาฯ ",
  "ปฺลิ-ตฺวฺ-กฺทฺ๖:๒๘ฯ๓ฯ๑๐": "อถ โข ภควา ปาฏลิคามิเก อุปาสเก อามนฺเตสิ—",
  "ปฺลิ-ตฺวฺ-กฺทฺ๖:๒๘ฯ๔ฯ๑": "“ปญฺจิเม, คหปตโย, อาทีนวา ทุสฺสีลสฺส สีลวิปตฺติยาฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๒": "กตเม ปญฺจ? ",
  "ปฺลิ-ตฺวฺ-กฺทฺ๖:๒๘ฯ๔ฯ๓": "อิธ, คหปตโย, ทุสฺสีโล สีลวิปนฺโน ปมาทาธิกรณํ มหตึ โภคชานึ นิคจฺฉติฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๔": "อยํ ปฐโม อาทีนโว ทุสฺสีลสฺส สีลวิปตฺติยาฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๕": "ปุน จปรํ, คหปตโย, ทุสฺสีลสฺส สีลวิปนฺนสฺส ปาปโก กิตฺติสทฺโท อพฺภุคฺคจฺฉติฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๖": "อยํ ทุติโย อาทีนโว ทุสฺสีลสฺส สีลวิปตฺติยาฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๗": "ปุน จปรํ, คหปตโย, ทุสฺสีโล สีลวิปนฺโน ยญฺญเทว ปริสํ อุปสงฺกมติ, ยทิ ขตฺติยปริสํ, ยทิ พฺราหฺมณปริสํ, ยทิ คหปติปริสํ, ยทิ สมณปริสํ, อวิสารโท อุปสงฺกมติ มงฺกุภูโตฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๘": "อยํ ตติโย อาทีนโว ทุสฺสีลสฺส สีลวิปตฺติยาฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๙": "ปุน จปรํ, คหปตโย, ทุสฺสีโล สีลวิปนฺโน สมฺมูโฬฺห กาลํ กโรติฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๑๐": "อยํ จตุตฺโถ อาทีนโว ทุสฺสีลสฺส สีลวิปตฺติยาฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๑๑": "ปุน จปรํ, คหปตโย, ทุสฺสีโล สีลวิปนฺโน กายสฺส เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชติฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๑๒": "อยํ ปญฺจโม อาทีนโว ทุสฺสีลสฺส สีลวิปตฺติยาฯ ",
  "ปฺลิ-ตฺวฺ-กฺทฺ๖:๒๘ฯ๔ฯ๑๓": "อิเม โข, คหปตโย, ปญฺจ อาทีนวา ทุสฺสีลสฺส สีลวิปตฺติยาฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๑": "ปญฺจิเม, คหปตโย, อานิสํสา สีลวโต สีลสมฺปทายฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๒": "กตเม ปญฺจ? ",
  "ปฺลิ-ตฺวฺ-กฺทฺ๖:๒๘ฯ๕ฯ๓": "อิธ, คหปตโย, สีลวา สีลสมฺปนฺโน อปฺปมาทาธิกรณํ มหนฺตํ โภคกฺขนฺธํ อธิคจฺฉติฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๔": "อยํ ปฐโม อานิสํโส สีลวโต สีลสมฺปทายฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๕": "ปุน จปรํ, คหปตโย, สีลวโต สีลสมฺปนฺนสฺส กลฺยาโณ กิตฺติสทฺโท อพฺภุคฺคจฺฉติฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๖": "อยํ ทุติโย อานิสํโส สีลวโต สีลสมฺปทายฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๗": "ปุน จปรํ, คหปตโย, สีลวา สีลสมฺปนฺโน ยญฺญเทว ปริสํ อุปสงฺกมติ, ยทิ ขตฺติยปริสํ, ยทิ พฺราหฺมณปริสํ, ยทิ คหปติปริสํ, ยทิ สมณปริสํ, วิสารโท อุปสงฺกมติ อมงฺกุภูโตฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๘": "อยํ ตติโย อานิสํโส สีลวโต สีลสมฺปทายฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๙": "ปุน จปรํ, คหปตโย, สีลวา สีลสมฺปนฺโน อสมฺมูโฬฺห กาลํ กโรติฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๑๐": "อยํ จตุตฺโถ อานิสํโส สีลวโต สีลสมฺปทายฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๑๑": "ปุน จปรํ, คหปตโย, สีลวา สีลสมฺปนฺโน กายสฺส เภทา ปรํ มรณา สุคตึ สคฺคํ โลกํ อุปปชฺชติฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๑๒": "อยํ ปญฺจโม อานิสํโส สีลวโต สีลสมฺปทายฯ ",
  "ปฺลิ-ตฺวฺ-กฺทฺ๖:๒๘ฯ๕ฯ๑๓": "อิเม โข, คหปตโย, ปญฺจ อานิสํสา สีลวโต สีลสมฺปทายา”ติฯ ",
  "ปฺลิ-ตฺวฺ-กฺทฺ๖:๒๘ฯ๖ฯ๑": "อถ โข ภควา ปาฏลิคามิเก อุปาสเก พหุเทว รตฺตึ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุโยฺยเชสิ—",
  "ปฺลิ-ตฺวฺ-กฺทฺ๖:๒๘ฯ๖ฯ๒": "“อภิกฺกนฺตา โข, คหปตโย, รตฺติฯ ",
  "ปฺลิ-ตฺวฺ-กฺทฺ๖:๒๘ฯ๖ฯ๓": "ยสฺสทานิ ตุเมฺห กาลํ มญฺญถา”ติฯ ",
  "ปฺลิ-ตฺวฺ-กฺทฺ๖:๒๘ฯ๖ฯ๔": "“เอวํ, ภนฺเต”ติ, โข ปาฏลิคามิกา อุปาสกา ภควโต ปฏิสฺสุณิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกมึสุฯ ",
  "ปฺลิ-ตฺวฺ-กฺทฺ๖:๒๘ฯ๗ฯ๑": "อถ โข ภควา อจิรปกฺกนฺเตสุ ปาฏลิคามิเกสุ อุปาสเกสุ สุญฺญาคารํ ปาวิสิฯ ",
  "ปฺลิ-ตฺวฺ-กฺทฺ๖:๒๘ฯ๗ฯ๒ฯ๐": "๑๕ฯ สุนิธวสฺสการวตฺถุ ",
  "ปฺลิ-ตฺวฺ-กฺทฺ๖:๒๘ฯ๗ฯ๒ฯ๑": "เตน โข ปน สมเยน สุนิธวสฺสการา มคธมหามตฺตา ปาฏลิคาเม นครํ มาเปนฺติ วชฺชีนํ ปฏิพาหายฯ ",
  "ปฺลิ-ตฺวฺ-กฺทฺ๖:๒๘ฯ๗ฯ๓": "อทฺทสา โข ภควา รตฺติยา ปจฺจูสสมยํ ปจฺจุฏฺฐาย ทิพฺเพน จกฺขุนา วิสุทฺเธน อติกฺกนฺตมานุสเกน สมฺพหุลา เทวตาโย ปาฏลิคาเม วตฺถูนิ ปริคฺคณฺหนฺติโยฯ ",
  "ปฺลิ-ตฺวฺ-กฺทฺ๖:๒๘ฯ๗ฯ๔": "ยสฺมึ ปเทเส มเหสกฺขา เทวตา วตฺถูนิ ปริคฺคณฺหนฺติ, มเหสกฺขานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
  "ปฺลิ-ตฺวฺ-กฺทฺ๖:๒๘ฯ๗ฯ๕": "ยสฺมึ ปเทเส มชฺฌิมา เทวตา วตฺถูนิ ปริคฺคณฺหนฺติ, มชฺฌิมานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
  "ปฺลิ-ตฺวฺ-กฺทฺ๖:๒๘ฯ๗ฯ๖": "ยสฺมึ ปเทเส นีจา เทวตา วตฺถูนิ ปริคฺคณฺหนฺติ, นีจานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
  "ปฺลิ-ตฺวฺ-กฺทฺ๖:๒๘ฯ๗ฯ๗": "อถ โข ภควา อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๖:๒๘ฯ๗ฯ๘": "“เก นุ โข เต, อานนฺท, ปาฏลิคาเม นครํ มาเปนฺตี”ติ? ",
  "ปฺลิ-ตฺวฺ-กฺทฺ๖:๒๘ฯ๘ฯ๑": "“สุนิธวสฺสการา, ภนฺเต, มคธมหามตฺตา ปาฏลิคาเม นครํ มาเปนฺติ วชฺชีนํ ปฏิพาหายา”ติฯ ",
  "ปฺลิ-ตฺวฺ-กฺทฺ๖:๒๘ฯ๘ฯ๒": "“เสยฺยถาปิ, อานนฺท, เทเวหิ ตาวตึเสหิ สทฺธึ มนฺเตตฺวา; ",
  "ปฺลิ-ตฺวฺ-กฺทฺ๖:๒๘ฯ๘ฯ๓": "เอวเมว โข, อานนฺท, สุนิธวสฺสการา มคธมหามตฺตา ปาฏลิคาเม นครํ มาเปนฺติ วชฺชีนํ ปฏิพาหายฯ ",
  "ปฺลิ-ตฺวฺ-กฺทฺ๖:๒๘ฯ๘ฯ๔": "อิธาหํ, อานนฺท, รตฺติยา ปจฺจูสสมยํ ปจฺจุฏฺฐาย อทฺทสํ ทิพฺเพน จกฺขุนา วิสุทฺเธน อติกฺกนฺตมานุสเกน สมฺพหุลา เทวตาโย ปาฏลิคาเม วตฺถูนิ ปริคฺคณฺหนฺติโยฯ ",
  "ปฺลิ-ตฺวฺ-กฺทฺ๖:๒๘ฯ๘ฯ๕": "ยสฺมึ ปเทเส มเหสกฺขา เทวตา วตฺถูนิ ปริคฺคณฺหนฺติ, มเหสกฺขานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
  "ปฺลิ-ตฺวฺ-กฺทฺ๖:๒๘ฯ๘ฯ๖": "ยสฺมึ ปเทเส มชฺฌิมา เทวตา วตฺถูนิ ปริคฺคณฺหนฺติ, มชฺฌิมานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
  "ปฺลิ-ตฺวฺ-กฺทฺ๖:๒๘ฯ๘ฯ๗": "ยสฺมึ ปเทเส นีจา เทวตา วตฺถูนิ ปริคฺคณฺหนฺติ, นีจานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
  "ปฺลิ-ตฺวฺ-กฺทฺ๖:๒๘ฯ๘ฯ๘": "ยาวตา, อานนฺท, อริยํ อายตนํ, ยาวตา วณิปฺปโถ, อิทํ อคฺคนครํ ภวิสฺสติ ปาฏลิปุตฺตํ ปุฏเภทนํฯ ",
  "ปฺลิ-ตฺวฺ-กฺทฺ๖:๒๘ฯ๘ฯ๙": "ปาฏลิปุตฺตสฺส โข, อานนฺท, ตโย อนฺตรายา ภวิสฺสนฺติ—",
  "ปฺลิ-ตฺวฺ-กฺทฺ๖:๒๘ฯ๘ฯ๑๐": "อคฺคิโต วา อุทกโต วา อพฺภนฺตรโต วา มิถุเภทา”ติฯ ",
  "ปฺลิ-ตฺวฺ-กฺทฺ๖:๒๘ฯ๙ฯ๑": "อถ โข สุนิธวสฺสการา มคธมหามตฺตา เยน ภควา เตนุปสงฺกมึสุ, อุปสงฺกมิตฺวา ภควตา สทฺธึ สมฺโมทึสุ, สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐํสุฯ ",
  "ปฺลิ-ตฺวฺ-กฺทฺ๖:๒๘ฯ๑๐ฯ๑": "เอกมนฺตํ ฐิตา โข สุนิธวสฺสการา มคธมหามตฺตา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๖:๒๘ฯ๑๐ฯ๒": "“อธิวาเสตุ โน ภวํ โคตโม อชฺชตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๒๘ฯ๑๐ฯ๓": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๒๘ฯ๑๐ฯ๔": "อถ โข สุนิธวสฺสการา มคธมหามตฺตา ภควโต อธิวาสนํ วิทิตฺวา ปกฺกมึสุฯ ",
  "ปฺลิ-ตฺวฺ-กฺทฺ๖:๒๘ฯ๑๐ฯ๕": "อถ โข สุนิธวสฺสการา มคธมหามตฺตา ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสุํ—“กาโล, โภ โคตม, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๒๘ฯ๑๐ฯ๖": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน สุนิธวสฺสการานํ มคธมหามตฺตานํ ปริเวสนา เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๒๘ฯ๑๐ฯ๗": "อถ โข สุนิธวสฺสการา มคธมหามตฺตา พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๖:๒๘ฯ๑๐ฯ๘": "เอกมนฺตํ นิสินฺเน โข สุนิธวสฺสกาเร มคธมหามตฺเต ภควา อิมาหิ คาถาหิ อนุโมทิ—",
  "ปฺลิ-ตฺวฺ-กฺทฺ๖:๒๘ฯ๑๑ฯ๑": "“ยสฺมึ ปเทเส กปฺเปติ, ",
  "ปฺลิ-ตฺวฺ-กฺทฺ๖:๒๘ฯ๑๑ฯ๒": "วาสํ ปณฺฑิตชาติโย; ",
  "ปฺลิ-ตฺวฺ-กฺทฺ๖:๒๘ฯ๑๑ฯ๓": "สีลวนฺเตตฺถ โภเชตฺวา, ",
  "ปฺลิ-ตฺวฺ-กฺทฺ๖:๒๘ฯ๑๑ฯ๔": "สญฺญเต พฺรหฺมจารโยฯ ",
  "ปฺลิ-ตฺวฺ-กฺทฺ๖:๒๘ฯ๑๑ฯ๕": "ยา ตตฺถ เทวตา อาสุํ, ",
  "ปฺลิ-ตฺวฺ-กฺทฺ๖:๒๘ฯ๑๑ฯ๖": "ตาสํ ทกฺขิณมาทิเส; ",
  "ปฺลิ-ตฺวฺ-กฺทฺ๖:๒๘ฯ๑๑ฯ๗": "ตา ปูชิตา ปูชยนฺติ, ",
  "ปฺลิ-ตฺวฺ-กฺทฺ๖:๒๘ฯ๑๑ฯ๘": "มานิตา มานยนฺติ นํฯ ",
  "ปฺลิ-ตฺวฺ-กฺทฺ๖:๒๘ฯ๑๑ฯ๙": "ตโต นํ อนุกมฺปนฺติ, ",
  "ปฺลิ-ตฺวฺ-กฺทฺ๖:๒๘ฯ๑๑ฯ๑๐": "มาตา ปุตฺตํว โอรสํ; ",
  "ปฺลิ-ตฺวฺ-กฺทฺ๖:๒๘ฯ๑๑ฯ๑๑": "เทวตานุกมฺปิโต โปโส, ",
  "ปฺลิ-ตฺวฺ-กฺทฺ๖:๒๘ฯ๑๑ฯ๑๒": "สทา ภทฺรานิ ปสฺสตี”ติฯ ",
  "ปฺลิ-ตฺวฺ-กฺทฺ๖:๒๘ฯ๑๑ฯ๑๓": "อถ โข ภควา สุนิธวสฺสกาเร มคธมหามตฺเต อิมาหิ คาถาหิ อนุโมทิตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๒๘ฯ๑๒ฯ๑": "เตน โข ปน สมเยน สุนิธวสฺสการา มคธมหามตฺตา ภควนฺตํ ปิฏฺฐิโต ปิฏฺฐิโต อนุพนฺธา โหนฺติ—",
  "ปฺลิ-ตฺวฺ-กฺทฺ๖:๒๘ฯ๑๒ฯ๒": "“เยนชฺช สมโณ โคตโม ทฺวาเรน นิกฺขมิสฺสติ, ตํ โคตมทฺวารํ นาม ภวิสฺสติ; ",
  "ปฺลิ-ตฺวฺ-กฺทฺ๖:๒๘ฯ๑๒ฯ๓": "เยน ติตฺเถน คงฺคํ นทึ อุตฺตริสฺสติ, ตํ โคตมติตฺถํ นาม ภวิสฺสตี”ติฯ ",
  "ปฺลิ-ตฺวฺ-กฺทฺ๖:๒๘ฯ๑๒ฯ๔": "อถ โข ภควา เยน ทฺวาเรน นิกฺขมิ, ตํ โคตมทฺวารํ นาม อโหสิฯ ",
  "ปฺลิ-ตฺวฺ-กฺทฺ๖:๒๘ฯ๑๒ฯ๕": "อถ โข ภควา เยน คงฺคา นที เตนุปสงฺกมิฯ ",
  "ปฺลิ-ตฺวฺ-กฺทฺ๖:๒๘ฯ๑๒ฯ๖": "เตน โข ปน สมเยน คงฺคา นที ปูรา โหติ สมติตฺติกา กากเปยฺยาฯ ",
  "ปฺลิ-ตฺวฺ-กฺทฺ๖:๒๘ฯ๑๒ฯ๗": "มนุสฺสา อญฺเญ นาวํ ปริเยสนฺติ, อญฺเญ อุฬุมฺปํ ปริเยสนฺติ, อญฺเญ กุลฺลํ พนฺธนฺติ โอรา ปารํ คนฺตุกามาฯ ",
  "ปฺลิ-ตฺวฺ-กฺทฺ๖:๒๘ฯ๑๓ฯ๑": "อทฺทสา โข ภควา เต มนุเสฺส อญฺเญ นาวํ ปริเยสนฺเต, อญฺเญ อุฬุมฺปํ ปริเยสนฺเต, อญฺเญ กุลฺลํ พนฺธนฺเต โอรา ปารํ คนฺตุกาเม, ทิสฺวาน เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว โข—คงฺคาย นทิยา โอริมตีเร อนฺตรหิโต ปาริมตีเร ปจฺจุฏฺฐาสิ สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๒๘ฯ๑๓ฯ๒": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๖:๒๘ฯ๑๓ฯ๓": "“เย ตรนฺติ อณฺณวํ สรํ, ",
  "ปฺลิ-ตฺวฺ-กฺทฺ๖:๒๘ฯ๑๓ฯ๔": "เสตุํ กตฺวาน วิสชฺช ปลฺลลานิ; ",
  "ปฺลิ-ตฺวฺ-กฺทฺ๖:๒๘ฯ๑๓ฯ๕": "กุลฺลญฺหิ ชโน พนฺธติ, ",
  "ปฺลิ-ตฺวฺ-กฺทฺ๖:๒๘ฯ๑๓ฯ๖": "ติณฺณา เมธาวิโน ชนา”ติฯ ",
  "ปฺลิ-ตฺวฺ-กฺทฺ๖:๒๙ฯ๑ฯ๐": "๑๖ฯ โกฏิคาเมสจฺจกถา ",
  "ปฺลิ-ตฺวฺ-กฺทฺ๖:๒๙ฯ๑ฯ๑": "อถ โข ภควา เยน โกฏิคาโม เตนุปสงฺกมิฯ ",
  "ปฺลิ-ตฺวฺ-กฺทฺ๖:๒๙ฯ๑ฯ๒": "ตตฺร สุทํ ภควา โกฏิคาเม วิหรติฯ ",
  "ปฺลิ-ตฺวฺ-กฺทฺ๖:๒๙ฯ๑ฯ๓": "ตตฺร โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๒๙ฯ๑ฯ๔": "“จตุนฺนํ, ภิกฺขเว, อริยสจฺจานํ อนนุโพธา อปฺปฏิเวธา เอวมิทํ ทีฆมทฺธานํ สนฺธาวิตํ สํสริตํ มมญฺเจว ตุมฺหากญฺจฯ ",
  "ปฺลิ-ตฺวฺ-กฺทฺ๖:๒๙ฯ๑ฯ๕": "กตเมสํ จตุนฺนํ? ",
  "ปฺลิ-ตฺวฺ-กฺทฺ๖:๒๙ฯ๑ฯ๖": "ทุกฺขสฺส, ภิกฺขเว, อริยสจฺจสฺส อนนุโพธา อปฺปฏิเวธา เอวมิทํ ทีฆมทฺธานํ สนฺธาวิตํ สํสริตํ มมญฺเจว ตุมฺหากญฺจฯ ",
  "ปฺลิ-ตฺวฺ-กฺทฺ๖:๒๙ฯ๑ฯ๗": "ทุกฺขสมุทยสฺส อริยสจฺจสฺส …เป… ",
  "ปฺลิ-ตฺวฺ-กฺทฺ๖:๒๙ฯ๑ฯ๘": "ทุกฺขนิโรธสฺส อริยสจฺจสฺส …เป… ",
  "ปฺลิ-ตฺวฺ-กฺทฺ๖:๒๙ฯ๑ฯ๙": "ทุกฺขนิโรธคามินิยา ปฏิปทาย อริยสจฺจสฺส อนนุโพธา อปฺปฏิเวธา เอวมิทํ ทีฆมทฺธานํ สนฺธาวิตํ สํสริตํ มมญฺเจว ตุมฺหากญฺจฯ ",
  "ปฺลิ-ตฺวฺ-กฺทฺ๖:๒๙ฯ๒ฯ๑": "ตยิทํ, ภิกฺขเว, ทุกฺขํ อริยสจฺจํ อนุพุทฺธํ ปฏิวิทฺธํ, ทุกฺขสมุทยํ อริยสจฺจํ อนุพุทฺธํ ปฏิวิทฺธํ, ทุกฺขนิโรธํ อริยสจฺจํ อนุพุทฺธํ ปฏิวิทฺธํ, ทุกฺขนิโรธคามินี ปฏิปทา อริยสจฺจํ อนุพุทฺธํ ปฏิวิทฺธํ, อุจฺฉินฺนา ภวตณฺหา, ขีณา ภวเนตฺติ, นตฺถิ ทานิ ปุนพฺภโวติฯ ",
  "ปฺลิ-ตฺวฺ-กฺทฺ๖:๒๙ฯ๒ฯ๒": "จตุนฺนํ อริยสจฺจานํ, ",
  "ปฺลิ-ตฺวฺ-กฺทฺ๖:๒๙ฯ๒ฯ๓": "ยถาภูตํ อทสฺสนา; ",
  "ปฺลิ-ตฺวฺ-กฺทฺ๖:๒๙ฯ๒ฯ๔": "สํสิตํ ทีฆมทฺธานํ, ",
  "ปฺลิ-ตฺวฺ-กฺทฺ๖:๒๙ฯ๒ฯ๕": "ตาสุ ตาเสฺวว ชาติสุฯ ",
  "ปฺลิ-ตฺวฺ-กฺทฺ๖:๒๙ฯ๒ฯ๖": "ตานิ เอตานิ ทิฏฺฐานิ, ",
  "ปฺลิ-ตฺวฺ-กฺทฺ๖:๒๙ฯ๒ฯ๗": "ภวเนตฺติ สมูหตา; ",
  "ปฺลิ-ตฺวฺ-กฺทฺ๖:๒๙ฯ๒ฯ๘": "อุจฺฉินฺนํ มูลํ ทุกฺขสฺส, ",
  "ปฺลิ-ตฺวฺ-กฺทฺ๖:๒๙ฯ๒ฯ๙": "นตฺถิ ทานิ ปุนพฺภโว”ติฯ ",
  "ปฺลิ-ตฺวฺ-กฺทฺ๖:๓๐ฯ๑ฯ๐": "๑๗ฯ อมฺพปาลีวตฺถุ ",
  "ปฺลิ-ตฺวฺ-กฺทฺ๖:๓๐ฯ๑ฯ๑": "อโสฺสสิ โข อมฺพปาลี คณิกา—",
  "ปฺลิ-ตฺวฺ-กฺทฺ๖:๓๐ฯ๑ฯ๒": "“ภควา กิร โกฏิคามํ อนุปฺปตฺโต”ติฯ ",
  "ปฺลิ-ตฺวฺ-กฺทฺ๖:๓๐ฯ๑ฯ๓": "อถ โข อมฺพปาลี คณิกา ภทฺรานิ ภทฺรานิ ยานานิ โยชาเปตฺวา ภทฺรํ ภทฺรํ ยานํ อภิรุหิตฺวา ภเทฺรหิ ภเทฺรหิ ยาเนหิ เวสาลิยา นิยฺยาสิ ภควนฺตํ ทสฺสนายฯ ",
  "ปฺลิ-ตฺวฺ-กฺทฺ๖:๓๐ฯ๑ฯ๔": "ยาวติกา ยานสฺส ภูมิ, ยาเนน คนฺตฺวา, ยานา ปจฺโจโรหิตฺวา, ปตฺติกาว เยน ภควา เตนุปสงฺกมิ; อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๐ฯ๒ฯ๑": "เอกมนฺตํ นิสินฺนํ โข อมฺพปาลึ คณิกํ ภควา ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
  "ปฺลิ-ตฺวฺ-กฺทฺ๖:๓๐ฯ๒ฯ๒": "อถ โข อมฺพปาลี คณิกา ภควตา ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๐ฯ๒ฯ๓": "“อธิวาเสตุ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๓๐ฯ๒ฯ๔": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๓๐ฯ๒ฯ๕": "อถ โข อมฺพปาลี คณิกา ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๖:๓๐ฯ๓ฯ๐": "๑๘ฯ ลิจฺฉวีวตฺถุ ",
  "ปฺลิ-ตฺวฺ-กฺทฺ๖:๓๐ฯ๓ฯ๑": "อโสฺสสุํ โข เวสาลิกา ลิจฺฉวี—",
  "ปฺลิ-ตฺวฺ-กฺทฺ๖:๓๐ฯ๓ฯ๒": "“ภควา กิร โกฏิคามํ อนุปฺปตฺโต”ติฯ ",
  "ปฺลิ-ตฺวฺ-กฺทฺ๖:๓๐ฯ๓ฯ๓": "อถ โข เวสาลิกา ลิจฺฉวี ภทฺรานิ ภทฺรานิ ยานานิ โยชาเปตฺวา ภทฺรํ ภทฺรํ ยานํ อภิรุหิตฺวา ภเทฺรหิ ภเทฺรหิ ยาเนหิ เวสาลิยา นิยฺยาสุํ ภควนฺตํ ทสฺสนายฯ ",
  "ปฺลิ-ตฺวฺ-กฺทฺ๖:๓๐ฯ๓ฯ๔": "อปฺเปกจฺเจ ลิจฺฉวี นีลา โหนฺติ นีลวณฺณา นีลวตฺถา นีลาลงฺการา, อปฺเปกจฺเจ ลิจฺฉวี ปีตา โหนฺติ ปีตวณฺณา ปีตวตฺถา ปีตาลงฺการา, อปฺเปกจฺเจ ลิจฺฉวี โลหิตา โหนฺติ โลหิตวณฺณา โลหิตวตฺถา โลหิตาลงฺการา, อปฺเปกจฺเจ ลิจฺฉวี โอทาตา โหนฺติ โอทาตวณฺณา โอทาตวตฺถา โอทาตาลงฺการาฯ ",
  "ปฺลิ-ตฺวฺ-กฺทฺ๖:๓๐ฯ๓ฯ๕": "อถ โข อมฺพปาลี คณิกา ทหรานํ ทหรานํ ลิจฺฉวีนํ อีสาย อีสํ ยุเคน ยุคํ จกฺเกน จกฺกํ อกฺเขน อกฺขํ ปฏิวฏฺเฏสิฯ ",
  "ปฺลิ-ตฺวฺ-กฺทฺ๖:๓๐ฯ๔ฯ๑": "อถ โข เต ลิจฺฉวี อมฺพปาลึ คณิกํ เอตทโวจุํ—",
  "ปฺลิ-ตฺวฺ-กฺทฺ๖:๓๐ฯ๔ฯ๒": "“กิสฺส, เช อมฺพปาลิ, ทหรานํ ทหรานํ ลิจฺฉวีนํ อีสาย อีสํ ยุเคน ยุคํ จกฺเกน จกฺกํ อกฺเขน อกฺขํ ปฏิวฏฺเฏสี”ติ? ",
  "ปฺลิ-ตฺวฺ-กฺทฺ๖:๓๐ฯ๔ฯ๓": "“ตถา หิ ปน มยา, อยฺยปุตฺตา, สฺวาตนาย พุทฺธปฺปมุโข ภิกฺขุสงฺโฆ นิมนฺติโต”ติฯ ",
  "ปฺลิ-ตฺวฺ-กฺทฺ๖:๓๐ฯ๔ฯ๔": "“เทหิ, เช อมฺพปาลิ, อมฺหากํ เอตํ ภตฺตํ สตสหเสฺสนา”ติฯ ",
  "ปฺลิ-ตฺวฺ-กฺทฺ๖:๓๐ฯ๔ฯ๕": "“สเจปิ เม, อยฺยปุตฺตา, เวสาลึ สาหารํ ทชฺเชยฺยาถ, เนว ทชฺชาหํ ตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๓๐ฯ๔ฯ๖": "อถ โข เต ลิจฺฉวี องฺคุลึ โผเฏสุํ—",
  "ปฺลิ-ตฺวฺ-กฺทฺ๖:๓๐ฯ๔ฯ๗": "“ชิตมฺห วต โภ อมฺพกาย, ปราชิตมฺห วต โภ อมฺพกายา”ติฯ ",
  "ปฺลิ-ตฺวฺ-กฺทฺ๖:๓๐ฯ๕ฯ๑": "อถ โข เต ลิจฺฉวี เยน ภควา เตนุปสงฺกมึสุฯ ",
  "ปฺลิ-ตฺวฺ-กฺทฺ๖:๓๐ฯ๕ฯ๒": "อทฺทสา โข ภควา เต ลิจฺฉวี ทูรโตว อาคจฺฉนฺเต, ทิสฺวาน ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๓๐ฯ๕ฯ๓": "“เยหิ, ภิกฺขเว, ภิกฺขูหิ เทวา ตาวตึสา อทิฏฺฐปุพฺพา, โอโลเกถ, ภิกฺขเว, ลิจฺฉวีปริสํ; ",
  "ปฺลิ-ตฺวฺ-กฺทฺ๖:๓๐ฯ๕ฯ๔": "อปโลเกถ, ภิกฺขเว, ลิจฺฉวีปริสํ; ",
  "ปฺลิ-ตฺวฺ-กฺทฺ๖:๓๐ฯ๕ฯ๕": "อุปสํหรถ, ภิกฺขเว, ลิจฺฉวีปริสํ ตาวตึสปริสนฺ”ติฯ ",
  "ปฺลิ-ตฺวฺ-กฺทฺ๖:๓๐ฯ๕ฯ๖": "อถ โข เต ลิจฺฉวี ยาวติกา ยานสฺส ภูมิ, ยาเนน คนฺตฺวา ยานา ปจฺโจโรหิตฺวา ปตฺติกาว เยน ภควา เตนุปสงฺกมึสุ; ",
  "ปฺลิ-ตฺวฺ-กฺทฺ๖:๓๐ฯ๕ฯ๗": "อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๖:๓๐ฯ๕ฯ๘": "เอกมนฺตํ นิสินฺเน โข เต ลิจฺฉวี ภควา ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
  "ปฺลิ-ตฺวฺ-กฺทฺ๖:๓๐ฯ๕ฯ๙": "อถ โข เต ลิจฺฉวี, ภควตา ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๖:๓๐ฯ๕ฯ๑๐": "“อธิวาเสตุ โน, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๓๐ฯ๕ฯ๑๑": "“อธิวุฏฺโฐมฺหิ, ลิจฺฉวี, สฺวาตนาย อมฺพปาลิยา คณิกาย ภตฺตนฺ”ติฯ ",
  "ปฺลิ-ตฺวฺ-กฺทฺ๖:๓๐ฯ๕ฯ๑๒": "อถ โข เต ลิจฺฉวี องฺคุลึ โผเฏสุํ—",
  "ปฺลิ-ตฺวฺ-กฺทฺ๖:๓๐ฯ๕ฯ๑๓": "“ชิตมฺห วต โภ อมฺพกาย, ปราชิตมฺห วต โภ อมฺพกายา”ติฯ ",
  "ปฺลิ-ตฺวฺ-กฺทฺ๖:๓๐ฯ๕ฯ๑๔": "อถ โข เต ลิจฺฉวี ภควโต ภาสิตํ อภินนฺทิตฺวา อนุโมทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกมึสุฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๑": "อถ โข ภควา โกฏิคาเม ยถาภิรนฺตํ วิหริตฺวา เยน นาติกา เตนุปสงฺกมิฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๒": "ตตฺร สุทํ ภควา นาติเก วิหรติ คิญฺชกาวสเถฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๓": "อถ โข อมฺพปาลี คณิกา ตสฺสา รตฺติยา อจฺจเยน สเก อาราเม ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๔": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน อมฺพปาลิยา คณิกาย ปริเวสนา เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๕": "อถ โข อมฺพปาลี คณิกา พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ เอกมนฺตํ นิสินฺนา โข อมฺพปาลี คณิกา ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๐ฯ๖ฯ๖": "“อิมาหํ, ภนฺเต, อมฺพวนํ พุทฺธปฺปมุขสฺส ภิกฺขุสงฺฆสฺส ทมฺมี”ติฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๗": "ปฏิคฺคเหสิ ภควา อารามํฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๘": "อถ โข ภควา อมฺพปาลึ คณิกํ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา เยน มหาวนํ เตนุปสงฺกมิฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๙": "ตตฺร สุทํ ภควา เวสาลิยํ วิหรติ มหาวเน กูฏาคารสาลายํฯ ",
  "ปฺลิ-ตฺวฺ-กฺทฺ๖:๓๐ฯ๖ฯ๑๐": "ลิจฺฉวิภาณวาโร นิฏฺฐิโต ตติโยฯ ",
  "ปฺลิ-ตฺวฺ-กฺทฺ๖:๓๑ฯ๑ฯ๐": "๑๙ฯ สีหเสนาปติวตฺถุ ",
  "ปฺลิ-ตฺวฺ-กฺทฺ๖:๓๑ฯ๑ฯ๑": "เตน โข ปน สมเยน อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
  "ปฺลิ-ตฺวฺ-กฺทฺ๖:๓๑ฯ๑ฯ๒": "เตน โข ปน สมเยน สีโห เสนาปติ นิคณฺฐสาวโก ตสฺสํ ปริสายํ นิสินฺโน โหติฯ ",
  "ปฺลิ-ตฺวฺ-กฺทฺ๖:๓๑ฯ๑ฯ๓": "อถ โข สีหสฺส เสนาปติสฺส เอตทโหสิ—",
  "ปฺลิ-ตฺวฺ-กฺทฺ๖:๓๑ฯ๑ฯ๔": "“นิสฺสํสยํ โข โส ภควา อรหํ สมฺมาสมฺพุทฺโธ ภวิสฺสติ, ตถา หิเม อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
  "ปฺลิ-ตฺวฺ-กฺทฺ๖:๓๑ฯ๑ฯ๕": "ยนฺนูนาหํ ตํ ภควนฺตํ ทสฺสนาย อุปสงฺกเมยฺยํ อรหนฺตํ สมฺมาสมฺพุทฺธนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๒ฯ๑": "อถ โข สีโห เสนาปติ เยน นิคณฺโฐ นาฏปุตฺโต เตนุปสงฺกมิ, อุปสงฺกมิตฺวา นิคณฺฐํ นาฏปุตฺตํ เอตทโวจ—",
  "ปฺลิ-ตฺวฺ-กฺทฺ๖:๓๑ฯ๒ฯ๒": "“อิจฺฉามหํ, ภนฺเต, สมณํ โคตมํ ทสฺสนาย อุปสงฺกมิตุนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๒ฯ๓": "“กึ ปน ตฺวํ, สีห, กิริยวาโท สมาโน อกิริยวาทํ สมณํ โคตมํ ทสฺสนาย อุปสงฺกมิสฺสสิ? ",
  "ปฺลิ-ตฺวฺ-กฺทฺ๖:๓๑ฯ๒ฯ๔": "สมโณ หิ, สีห, โคตโม อกิริยวาโท อกิริยาย ธมฺมํ เทเสติ, เตน จ สาวเก วิเนตี”ติฯ ",
  "ปฺลิ-ตฺวฺ-กฺทฺ๖:๓๑ฯ๒ฯ๕": "อถ โข สีหสฺส เสนาปติสฺส โย อโหสิ คมิกาภิสงฺขาโร ภควนฺตํ ทสฺสนาย, โส ปฏิปฺปสฺสมฺภิฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๑": "ทุติยมฺปิ โข อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๒": "ทุติยมฺปิ โข สีหสฺส เสนาปติสฺส เอตทโหสิ—",
  "ปฺลิ-ตฺวฺ-กฺทฺ๖:๓๑ฯ๓ฯ๓": "“นิสฺสํสยํ โข โส ภควา อรหํ สมฺมาสมฺพุทฺโธ ภวิสฺสติ, ตถา หิเม อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๔": "ยนฺนูนาหํ ตํ ภควนฺตํ ทสฺสนาย อุปสงฺกเมยฺยํ อรหนฺตํ สมฺมาสมฺพุทฺธนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๕": "ทุติยมฺปิ โข สีโห เสนาปติ เยน นิคณฺโฐ นาฏปุตฺโต เตนุปสงฺกมิ, อุปสงฺกมิตฺวา นิคณฺฐํ นาฏปุตฺตํ เอตทโวจ—",
  "ปฺลิ-ตฺวฺ-กฺทฺ๖:๓๑ฯ๓ฯ๖": "“อิจฺฉามหํ, ภนฺเต, สมณํ โคตมํ ทสฺสนาย อุปสงฺกมิตุนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๗": "“กึ ปน ตฺวํ, สีห, กิริยวาโท สมาโน อกิริยวาทํ สมณํ โคตมํ ทสฺสนาย อุปสงฺกมิสฺสสิ? ",
  "ปฺลิ-ตฺวฺ-กฺทฺ๖:๓๑ฯ๓ฯ๘": "สมโณ หิ, สีห, โคตโม อกิริยวาโท อกิริยาย ธมฺมํ เทเสติ, เตน จ สาวเก วิเนตี”ติฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๙": "ทุติยมฺปิ โข สีหสฺส เสนาปติสฺส โย อโหสิ คมิกาภิสงฺขาโร ภควนฺตํ ทสฺสนาย, โส ปฏิปฺปสฺสมฺภิฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๑๐": "ตติยมฺปิ โข อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๑๑": "ตติยมฺปิ โข สีหสฺส เสนาปติสฺส เอตทโหสิ—",
  "ปฺลิ-ตฺวฺ-กฺทฺ๖:๓๑ฯ๓ฯ๑๒": "“นิสฺสํสยํ โข โส ภควา อรหํ สมฺมาสมฺพุทฺโธ ภวิสฺสติ, ตถา หิเม อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
  "ปฺลิ-ตฺวฺ-กฺทฺ๖:๓๑ฯ๓ฯ๑๓": "กิญฺหิ เม กริสฺสนฺติ นิคณฺฐา อปโลกิตา วา อนปโลกิตา วา? ",
  "ปฺลิ-ตฺวฺ-กฺทฺ๖:๓๑ฯ๓ฯ๑๔": "ยนฺนูนาหํ อนปโลเกตฺวาว นิคณฺเฐ ตํ ภควนฺตํ ทสฺสนาย อุปสงฺกเมยฺยํ อรหนฺตํ สมฺมาสมฺพุทฺธนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๔ฯ๑": "อถ โข สีโห เสนาปติ ปญฺจหิ รถสเตหิ ทิวาทิวสฺส เวสาลิยา นิยฺยาสิ ภควนฺตํ ทสฺสนายฯ ",
  "ปฺลิ-ตฺวฺ-กฺทฺ๖:๓๑ฯ๔ฯ๒": "ยาวติกา ยานสฺส ภูมิ, ยาเนน คนฺตฺวา ยานา ปจฺโจโรหิตฺวา ปตฺติโกว เยน ภควา เตนุปสงฺกมิ; อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๑ฯ๔ฯ๓": "เอกมนฺตํ นิสินฺโน โข สีโห เสนาปติ ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๑ฯ๔ฯ๔": "“สุตํ เม ตํ, ภนฺเต—‘อกิริยวาโท สมโณ โคตโม อกิริยาย ธมฺมํ เทเสติ, เตน จ สาวเก วิเนตี’ติฯ ",
  "ปฺลิ-ตฺวฺ-กฺทฺ๖:๓๑ฯ๔ฯ๕": "เย เต, ภนฺเต, เอวมาหํสุ—‘อกิริยวาโท สมโณ โคตโม, อกิริยาย ธมฺมํ เทเสติ, เตน จ สาวเก วิเนตี’ติฯ ",
  "ปฺลิ-ตฺวฺ-กฺทฺ๖:๓๑ฯ๔ฯ๖": "กจฺจิ เต, ภนฺเต, ภควโต วุตฺตวาทิโน, น จ ภควนฺตํ อภูเตน อพฺภาจิกฺขนฺติ, ธมฺมสฺส จานุธมฺมํ พฺยากโรนฺติ, น จ โกจิ สหธมฺมิโก วาทานุวาโท คารยฺหํ ฐานํ อาคจฺฉติ? ",
  "ปฺลิ-ตฺวฺ-กฺทฺ๖:๓๑ฯ๔ฯ๗": "อนพฺภกฺขาตุกามา หิ มยํ, ภนฺเต, ภควนฺตนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๕ฯ๑": "“อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๕ฯ๒": "อกิริยวาโท สมโณ โคตโม, อกิริยาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๕ฯ๓": "อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๕ฯ๔": "กิริยวาโท สมโณ โคตโม กิริยาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๕ฯ๕": "อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๕ฯ๖": "อุจฺเฉทวาโท สมโณ โคตโม อุจฺเฉทาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๕ฯ๗": "อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๕ฯ๘": "เชคุจฺฉี สมโณ โคตโม, เชคุจฺฉิตาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๕ฯ๙": "อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๕ฯ๑๐": "เวนยิโก สมโณ โคตโม, วินยาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๕ฯ๑๑": "อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๕ฯ๑๒": "ตปสฺสี สมโณ โคตโม, ตปสฺสิตาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๕ฯ๑๓": "อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๕ฯ๑๔": "อปคพฺโภ สมโณ โคตโม, อปคพฺภตาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๕ฯ๑๕": "อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๕ฯ๑๖": "อสฺสตฺโถ สมโณ โคตโม, อสฺสาสาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๖ฯ๑": "กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๖ฯ๒": "อกิริยวาโท สมโณ โคตโม, อกิริยาย ธมฺมํ เทเสติ, เตน จ สาวเก วิเนตีติ? ",
  "ปฺลิ-ตฺวฺ-กฺทฺ๖:๓๑ฯ๖ฯ๓": "อหญฺหิ, สีห, อกิริยํ วทามิ กายทุจฺจริตสฺส วจีทุจฺจริตสฺส มโนทุจฺจริตสฺส; ",
  "ปฺลิ-ตฺวฺ-กฺทฺ๖:๓๑ฯ๖ฯ๔": "อเนกวิหิตานํ ปาปกานํ อกุสลานํ ธมฺมานํ อกิริยํ วทามิฯ ",
  "ปฺลิ-ตฺวฺ-กฺทฺ๖:๓๑ฯ๖ฯ๕": "อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๖ฯ๖": "อกิริยวาโท สมโณ โคตโม, อกิริยาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๖ฯ๗": "กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๖ฯ๘": "กิริยวาโท สมโณ โคตโม, กิริยาย ธมฺมํ เทเสติ, เตน จ สาวเก วิเนตีติ? ",
  "ปฺลิ-ตฺวฺ-กฺทฺ๖:๓๑ฯ๖ฯ๙": "อหญฺหิ, สีห, กิริยํ วทามิ กายสุจริตสฺส วจีสุจริตสฺส มโนสุจริตสฺส, อเนกวิหิตานํ กุสลานํ ธมฺมานํ กิริยํ วทามิฯ ",
  "ปฺลิ-ตฺวฺ-กฺทฺ๖:๓๑ฯ๖ฯ๑๐": "อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๖ฯ๑๑": "กิริยวาโท สมโณ โคตโม, กิริยาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๗ฯ๑": "กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๗ฯ๒": "อุจฺเฉทวาโท สมโณ โคตโม, อุจฺเฉทาย ธมฺมํ เทเสติ, เตน จ สาวเก วิเนตีติ? ",
  "ปฺลิ-ตฺวฺ-กฺทฺ๖:๓๑ฯ๗ฯ๓": "อหญฺหิ, สีห, อุจฺเฉทํ วทามิ ราคสฺส โทสสฺส โมหสฺส; ",
  "ปฺลิ-ตฺวฺ-กฺทฺ๖:๓๑ฯ๗ฯ๔": "อเนกวิหิตานํ ปาปกานํ อกุสลานํ ธมฺมานํ อุจฺเฉทํ วทามิฯ ",
  "ปฺลิ-ตฺวฺ-กฺทฺ๖:๓๑ฯ๗ฯ๕": "อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๗ฯ๖": "อุจฺเฉทวาโท สมโณ โคตโม อุจฺเฉทาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๗ฯ๗": "กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๗ฯ๘": "เชคุจฺฉี สมโณ โคตโม, เชคุจฺฉิตาย ธมฺมํ เทเสติ, เตน จ สาวเก วิเนตีติ? ",
  "ปฺลิ-ตฺวฺ-กฺทฺ๖:๓๑ฯ๗ฯ๙": "อหญฺหิ, สีห, ชิคุจฺฉามิ กายทุจฺจริเตน วจีทุจฺจริเตน มโนทุจฺจริเตน; ",
  "ปฺลิ-ตฺวฺ-กฺทฺ๖:๓๑ฯ๗ฯ๑๐": "อเนกวิหิตานํ ปาปกานํ อกุสลานํ ธมฺมานํ สมาปตฺติยา ชิคุจฺฉามิฯ ",
  "ปฺลิ-ตฺวฺ-กฺทฺ๖:๓๑ฯ๗ฯ๑๑": "อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๗ฯ๑๒": "เชคุจฺฉี สมโณ โคตโม, เชคุจฺฉิตาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๘ฯ๑": "กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๘ฯ๒": "เวนยิโก สมโณ โคตโม, วินยาย ธมฺมํ เทเสติ, เตน จ สาวเก วิเนตีติ? ",
  "ปฺลิ-ตฺวฺ-กฺทฺ๖:๓๑ฯ๘ฯ๓": "อหญฺหิ, สีห, วินยาย ธมฺมํ เทเสมิ ราคสฺส โทสสฺส โมหสฺส; ",
  "ปฺลิ-ตฺวฺ-กฺทฺ๖:๓๑ฯ๘ฯ๔": "อเนกวิหิตานํ ปาปกานํ อกุสลานํ ธมฺมานํ วินยาย ธมฺมํ เทเสมิฯ ",
  "ปฺลิ-ตฺวฺ-กฺทฺ๖:๓๑ฯ๘ฯ๕": "อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๘ฯ๖": "เวนยิโก สมโณ โคตโม, วินยาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๘ฯ๗": "กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๘ฯ๘": "ตปสฺสี สมโณ โคตโม, ตปสฺสิตาย ธมฺมํ เทเสติ, เตน จ สาวเก วิเนตีติ? ",
  "ปฺลิ-ตฺวฺ-กฺทฺ๖:๓๑ฯ๘ฯ๙": "ตปนียาหํ, สีห, ปาปเก อกุสเล ธมฺเม วทามิ—",
  "ปฺลิ-ตฺวฺ-กฺทฺ๖:๓๑ฯ๘ฯ๑๐": "กายทุจฺจริตํ วจีทุจฺจริตํ มโนทุจฺจริตํฯ ",
  "ปฺลิ-ตฺวฺ-กฺทฺ๖:๓๑ฯ๘ฯ๑๑": "ยสฺส โข, สีห, ตปนียา ปาปกา อกุสลา ธมฺมา ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมา, ตมหํ ตปสฺสีติ วทามิฯ ",
  "ปฺลิ-ตฺวฺ-กฺทฺ๖:๓๑ฯ๘ฯ๑๒": "ตถาคตสฺส โข, สีห, ตปนียา ปาปกา อกุสลา ธมฺมา ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมาฯ ",
  "ปฺลิ-ตฺวฺ-กฺทฺ๖:๓๑ฯ๘ฯ๑๓": "อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย ตปสฺสี สมโณ โคตโม ตปสฺสิตาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๙ฯ๑": "กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๙ฯ๒": "อปคพฺโภ สมโณ โคตโม อปคพฺภตาย ธมฺมํ เทเสติ, เตน จ สาวเก วิเนตีติ? ",
  "ปฺลิ-ตฺวฺ-กฺทฺ๖:๓๑ฯ๙ฯ๓": "ยสฺส โข, สีห, อายตึ คพฺภเสยฺยา ปุนพฺภวาภินิพฺพตฺติ ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมา, ตมหํ อปคพฺโภติ วทามิฯ ",
  "ปฺลิ-ตฺวฺ-กฺทฺ๖:๓๑ฯ๙ฯ๔": "ตถาคตสฺส โข, สีห, อายตึ คพฺภเสยฺยา ปุนพฺภวาภินิพฺพตฺติ ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมาฯ ",
  "ปฺลิ-ตฺวฺ-กฺทฺ๖:๓๑ฯ๙ฯ๕": "อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๙ฯ๖": "อปคพฺโภ สมโณ โคตโม, อปคพฺภตาย ธมฺมํ เทเสติ, เตน จ สาวเก วิเนตีติฯ ",
  "ปฺลิ-ตฺวฺ-กฺทฺ๖:๓๑ฯ๙ฯ๗": "กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๙ฯ๘": "อสฺสตฺโถ สมโณ โคตโม อสฺสาสาย ธมฺมํ เทเสติ, เตน จ สาวเก วิเนตีติ? ",
  "ปฺลิ-ตฺวฺ-กฺทฺ๖:๓๑ฯ๙ฯ๙": "อหญฺหิ, สีห, อสฺสตฺโถ ปรเมน อสฺสาเสน, อสฺสาสาย ธมฺมํ เทเสมิ, เตน จ สาวเก วิเนมิฯ ",
  "ปฺลิ-ตฺวฺ-กฺทฺ๖:๓๑ฯ๙ฯ๑๐": "อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
  "ปฺลิ-ตฺวฺ-กฺทฺ๖:๓๑ฯ๙ฯ๑๑": "อสฺสตฺโถ สมโณ โคตโม อสฺสาสาย ธมฺมํ เทเสติ, เตน จ สาวเก วิเนตี”ติฯ ",
  "ปฺลิ-ตฺวฺ-กฺทฺ๖:๓๑ฯ๑๐ฯ๑": "เอวํ วุตฺเต สีโห เสนาปติ ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๑ฯ๑๐ฯ๒": "“อภิกฺกนฺตํ, ภนฺเต …เป… ",
  "ปฺลิ-ตฺวฺ-กฺทฺ๖:๓๑ฯ๑๐ฯ๓": "อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๑๐ฯ๔": "“อนุวิจฺจการํ โข, สีห, กโรหิ; อนุวิจฺจกาโร ตุมฺหาทิสานํ ญาตมนุสฺสานํ สาธุ โหตี”ติฯ ",
  "ปฺลิ-ตฺวฺ-กฺทฺ๖:๓๑ฯ๑๐ฯ๕": "“อิมินาปาหํ, ภนฺเต, ภควโต ภิโยฺยโส มตฺตาย อตฺตมโน อภิรทฺโธ, ยํ มํ ภควา เอวมาห—",
  "ปฺลิ-ตฺวฺ-กฺทฺ๖:๓๑ฯ๑๐ฯ๖": "‘อนุวิจฺจการํ โข, สีห, กโรหิ; อนุวิจฺจกาโร ตุมฺหาทิสานํ ญาตมนุสฺสานํ สาธุ โหตี’ติฯ ",
  "ปฺลิ-ตฺวฺ-กฺทฺ๖:๓๑ฯ๑๐ฯ๗": "มมญฺหิ, ภนฺเต, อญฺญติตฺถิยา สาวกํ ลภิตฺวา เกวลกปฺปํ เวสาลึ ปฏากํ ปริหเรยฺยุํ—‘สีโห โข อมฺหากํ เสนาปติ สาวกตฺตํ อุปคโต’ติฯ ",
  "ปฺลิ-ตฺวฺ-กฺทฺ๖:๓๑ฯ๑๐ฯ๘": "อถ จ ปน มํ ภควา เอวมาห—",
  "ปฺลิ-ตฺวฺ-กฺทฺ๖:๓๑ฯ๑๐ฯ๙": "‘อนุวิจฺจการํ โข, สีห, กโรหิ; อนุวิจฺจกาโร ตุมฺหาทิสานํ ญาตมนุสฺสานํ สาธุ โหตี’ติฯ ",
  "ปฺลิ-ตฺวฺ-กฺทฺ๖:๓๑ฯ๑๐ฯ๑๐": "เอสาหํ, ภนฺเต, ทุติยมฺปิ ภควนฺตํ สรณํ คจฺฉามิ ธมฺมญฺจ ภิกฺขุสงฺฆญฺจฯ ",
  "ปฺลิ-ตฺวฺ-กฺทฺ๖:๓๑ฯ๑๐ฯ๑๑": "อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๑๑ฯ๑": "“ทีฆรตฺตํ โข เต, สีห, นิคณฺฐานํ โอปานภูตํ กุลํ, เยน เนสํ อุปคตานํ ปิณฺฑกํ ทาตพฺพํ มญฺเญยฺยาสี”ติฯ ",
  "ปฺลิ-ตฺวฺ-กฺทฺ๖:๓๑ฯ๑๑ฯ๒": "“อิมินาปาหํ, ภนฺเต, ภควโต ภิโยฺยโส มตฺตาย อตฺตมโน อภิรทฺโธ, ยํ มํ ภควา เอวมาห—",
  "ปฺลิ-ตฺวฺ-กฺทฺ๖:๓๑ฯ๑๑ฯ๓": "‘ทีฆรตฺตํ โข เต, สีห, นิคณฺฐานํ โอปานภูตํ กุลํ, เยน เนสํ อุปคตานํ ปิณฺฑกํ ทาตพฺพํ มญฺเญยฺยาสี’ติฯ ",
  "ปฺลิ-ตฺวฺ-กฺทฺ๖:๓๑ฯ๑๑ฯ๔": "สุตํ เม ตํ, ภนฺเต, สมโณ โคตโม เอวมาห—",
  "ปฺลิ-ตฺวฺ-กฺทฺ๖:๓๑ฯ๑๑ฯ๕": "‘มยฺหเมว ทานํ ทาตพฺพํ, น อญฺเญสํ ทานํ ทาตพฺพํ; มยฺหเมว สาวกานํ ทานํ ทาตพฺพํ, น อญฺเญสํ สาวกานํ ทานํ ทาตพฺพํ; ",
  "ปฺลิ-ตฺวฺ-กฺทฺ๖:๓๑ฯ๑๑ฯ๖": "มยฺหเมว ทินฺนํ มหปฺผลํ, น อญฺเญสํ ทินฺนํ มหปฺผลํ; มยฺหเมว สาวกานํ ทินฺนํ มหปฺผลํ, น อญฺเญสํ สาวกานํ ทินฺนํ มหปฺผลนฺ’ติฯ ",
  "ปฺลิ-ตฺวฺ-กฺทฺ๖:๓๑ฯ๑๑ฯ๗": "อถ จ ปน มํ ภควา นิคณฺเฐสุปิ ทาเน สมาทเปติฯ ",
  "ปฺลิ-ตฺวฺ-กฺทฺ๖:๓๑ฯ๑๑ฯ๘": "อปิ จ, ภนฺเต, มยเมตฺถ กาลํ ชานิสฺสามฯ ",
  "ปฺลิ-ตฺวฺ-กฺทฺ๖:๓๑ฯ๑๑ฯ๙": "เอสาหํ, ภนฺเต, ตติยมฺปิ ภควนฺตํ สรณํ คจฺฉามิ ธมฺมญฺจ ภิกฺขุสงฺฆญฺจฯ ",
  "ปฺลิ-ตฺวฺ-กฺทฺ๖:๓๑ฯ๑๑ฯ๑๐": "อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๑๒ฯ๑": "อถ โข ภควา สีหสฺส เสนาปติสฺส อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๖:๓๑ฯ๑๒ฯ๒": "ทานกถํ …เป… ",
  "ปฺลิ-ตฺวฺ-กฺทฺ๖:๓๑ฯ๑๒ฯ๓": "อปรปฺปจฺจโย สตฺถุสาสเน ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๑ฯ๑๒ฯ๔": "“อธิวาเสตุ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๓๑ฯ๑๒ฯ๕": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๓๑ฯ๑๒ฯ๖": "อถ โข สีโห เสนาปติ ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๖:๓๑ฯ๑๒ฯ๗": "อถ โข สีโห เสนาปติ อญฺญตรํ ปุริสํ อาณาเปสิ—",
  "ปฺลิ-ตฺวฺ-กฺทฺ๖:๓๑ฯ๑๒ฯ๘": "“คจฺฉ, ภเณ, ปวตฺตมํสํ ชานาหี”ติฯ ",
  "ปฺลิ-ตฺวฺ-กฺทฺ๖:๓๑ฯ๑๒ฯ๙": "อถ โข สีโห เสนาปติ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๑๒ฯ๑๐": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน สีหสฺส เสนาปติสฺส นิเวสนํ เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๓๑ฯ๑๓ฯ๑": "เตน โข ปน สมเยน สมฺพหุลา นิคณฺฐา เวสาลิยํ รถิกาย รถิกํ สิงฺฆาฏเกน สิงฺฆาฏกํ พาหา ปคฺคยฺห กนฺทนฺติ—",
  "ปฺลิ-ตฺวฺ-กฺทฺ๖:๓๑ฯ๑๓ฯ๒": "“อชฺช สีเหน เสนาปตินา ถูลํ ปสุํ วธิตฺวา สมณสฺส โคตมสฺส ภตฺตํ กตํ, ตํ สมโณ โคตโม ชานํ อุทฺทิสฺสกตํ มํสํ ปริภุญฺชติ ปฏิจฺจกมฺมนฺ”ติฯ ",
  "ปฺลิ-ตฺวฺ-กฺทฺ๖:๓๑ฯ๑๓ฯ๓": "อถ โข อญฺญตโร ปุริโส เยน สีโห เสนาปติ เตนุปสงฺกมิ, อุปสงฺกมิตฺวา สีหสฺส เสนาปติสฺส อุปกณฺณเก อาโรเจสิ—",
  "ปฺลิ-ตฺวฺ-กฺทฺ๖:๓๑ฯ๑๓ฯ๔": "“ยคฺเฆ, ภนฺเต, ชาเนยฺยาสิ, เอเต สมฺพหุลา นิคณฺฐา เวสาลิยํ รถิกาย รถิกํ สิงฺฆาฏเกน สิงฺฆาฏกํ พาหา ปคฺคยฺห กนฺทนฺติ—",
  "ปฺลิ-ตฺวฺ-กฺทฺ๖:๓๑ฯ๑๓ฯ๕": "‘อชฺช สีเหน เสนาปตินา ถูลํ ปสุํ วธิตฺวา สมณสฺส โคตมสฺส ภตฺตํ กตํ, ตํ สมโณ โคตโม ชานํ อุทฺทิสฺสกตํ มํสํ ปริภุญฺชติ ปฏิจฺจกมฺมนฺ’”ติฯ ",
  "ปฺลิ-ตฺวฺ-กฺทฺ๖:๓๑ฯ๑๓ฯ๖": "“อลํ, อโยฺย, ทีฆรตฺตมฺปิ เต อายสฺมนฺตา อวณฺณกามา พุทฺธสฺส, อวณฺณกามา ธมฺมสฺส, อวณฺณกามา สงฺฆสฺส; ",
  "ปฺลิ-ตฺวฺ-กฺทฺ๖:๓๑ฯ๑๓ฯ๗": "น จ ปน เต อายสฺมนฺตา ชิริทนฺติ ตํ ภควนฺตํ อสตา ตุจฺฉา มุสา อภูเตน อพฺภาจิกฺขนฺตา; ",
  "ปฺลิ-ตฺวฺ-กฺทฺ๖:๓๑ฯ๑๓ฯ๘": "น จ มยํ ชีวิตเหตุปิ สญฺจิจฺจ ปาณํ ชีวิตา โวโรเปยฺยามา”ติฯ ",
  "ปฺลิ-ตฺวฺ-กฺทฺ๖:๓๑ฯ๑๔ฯ๑": "อถ โข สีโห เสนาปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๑ฯ๑๔ฯ๒": "เอกมนฺตํ นิสินฺนํ โข สีหํ เสนาปตึ ภควา ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๓๑ฯ๑๔ฯ๓": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๓๑ฯ๑๔ฯ๔": "“น, ภิกฺขเว, ชานํ อุทฺทิสฺสกตํ มํสํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๓๑ฯ๑๔ฯ๕": "โย ปริภุญฺเชยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๓๑ฯ๑๔ฯ๖": "อนุชานามิ, ภิกฺขเว, ติโกฏิปริสุทฺธํ มจฺฉมํสํ—อทิฏฺฐํ อสฺสุตํ อปริสงฺกิตนฺ”ติฯ ",
  "ปฺลิ-ตฺวฺ-กฺทฺ๖:๓๒ฯ๑ฯ๐": "๒๐ฯ กปฺปิยภูมิอนุชานน ",
  "ปฺลิ-ตฺวฺ-กฺทฺ๖:๓๒ฯ๑ฯ๑": "เตน โข ปน สมเยน เวสาลี สุภิกฺขา โหติ สุสสฺสา สุลภปิณฺฑา, สุกรา อุญฺเฉน ปคฺคเหน ยาเปตุํฯ ",
  "ปฺลิ-ตฺวฺ-กฺทฺ๖:๓๒ฯ๑ฯ๒": "อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
  "ปฺลิ-ตฺวฺ-กฺทฺ๖:๓๒ฯ๑ฯ๓": "“ยานิ ตานิ มยา ภิกฺขูนํ อนุญฺญาตานิ ทุพฺภิกฺเข ทุสฺสเสฺส ทุลฺลภปิณฺเฑ อนฺโต วุฏฺฐํ อนฺโต ปกฺกํ สามํ ปกฺกํ อุคฺคหิตปฏิคฺคหิตกํ ตโต นีหฏํ ปุเรภตฺตํ ปฏิคฺคหิตํ วนฏฺฐํ โปกฺขรฏฺฐํ, อชฺชาปิ นุ โข ตานิ ภิกฺขู ปริภุญฺชนฺตี”ติฯ ",
  "ปฺลิ-ตฺวฺ-กฺทฺ๖:๓๒ฯ๑ฯ๔": "อถ โข ภควา สายนฺหสมยํ ปฏิสลฺลานา วุฏฺฐิโต อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๖:๓๒ฯ๑ฯ๕": "“ยานิ ตานิ, อานนฺท, มยา ภิกฺขูนํ อนุญฺญาตานิ ทุพฺภิกฺเข ทุสฺสเสฺส ทุลฺลภปิณฺเฑ อนฺโต วุฏฺฐํ อนฺโต ปกฺกํ สามํ ปกฺกํ อุคฺคหิตปฏิคฺคหิตกํ ตโต นีหฏํ ปุเรภตฺตํ ปฏิคฺคหิตํ วนฏฺฐํ โปกฺขรฏฺฐํ, อชฺชาปิ นุ โข ตานิ ภิกฺขู ปริภุญฺชนฺตี”ติ? ",
  "ปฺลิ-ตฺวฺ-กฺทฺ๖:๓๒ฯ๑ฯ๖": "“ปริภุญฺชนฺติ, ภควา”ติฯ ",
  "ปฺลิ-ตฺวฺ-กฺทฺ๖:๓๒ฯ๒ฯ๑": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๓๒ฯ๒ฯ๒": "“ยานิ ตานิ, ภิกฺขเว, มยา ภิกฺขูนํ อนุญฺญาตานิ ทุพฺภิกฺเข ทุสฺสเสฺส ทุลฺลภปิณฺเฑ อนฺโต วุฏฺฐํ อนฺโต ปกฺกํ สามํ ปกฺกํ อุคฺคหิตปฏิคฺคหิตกํ ตโต นีหฏํ ปุเรภตฺตํ ปฏิคฺคหิตํ วนฏฺฐํ โปกฺขรฏฺฐํ, ตานาหํ อชฺชตคฺเค ปฏิกฺขิปามิฯ ",
  "ปฺลิ-ตฺวฺ-กฺทฺ๖:๓๒ฯ๒ฯ๓": "น, ภิกฺขเว, อนฺโต วุฏฺฐํ อนฺโต ปกฺกํ สามํ ปกฺกํ อุคฺคหิตปฏิคฺคหิตกํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๓๒ฯ๒ฯ๔": "โย ปริภุญฺเชยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๓๒ฯ๒ฯ๕": "น จ, ภิกฺขเว, ตโต นีหฏํ ปุเรภตฺตํ ปฏิคฺคหิตํ วนฏฺฐํ โปกฺขรฏฺฐํ ภุตฺตาวินา ปวาริเตน อนติริตฺตํ ปริภุญฺชิตพฺพํฯ ",
  "ปฺลิ-ตฺวฺ-กฺทฺ๖:๓๒ฯ๒ฯ๖": "โย ปริภุญฺเชยฺย, ยถาธมฺโม กาเรตพฺโพ”ติฯ ",
  "ปฺลิ-ตฺวฺ-กฺทฺ๖:๓๓ฯ๑ฯ๑": "เตน โข ปน สมเยน ชานปทา มนุสฺสา พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สกเฏสุ อาโรเปตฺวา พหารามโกฏฺฐเก สกฏปริวฏฺฏํ กริตฺวา อจฺฉนฺติ—“ยทา ปฏิปาฏึ ลภิสฺสาม, ตทา ภตฺตํ กริสฺสามา”ติฯ ",
  "ปฺลิ-ตฺวฺ-กฺทฺ๖:๓๓ฯ๑ฯ๒": "มหา จ เมโฆ อุคฺคโต โหติฯ ",
  "ปฺลิ-ตฺวฺ-กฺทฺ๖:๓๓ฯ๑ฯ๓": "อถ โข เต มนุสฺสา เยนายสฺมา อานนฺโท เตนุปสงฺกมึสุ, อุปสงฺกมิตฺวา อายสฺมนฺตํ อานนฺทํ เอตทโวจุํ—“อิธ, ภนฺเต อานนฺท, พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สกเฏสุ อาโรปิตา ติฏฺฐนฺติ, มหา จ เมโฆ อุคฺคโต; กถํ นุ โข, ภนฺเต อานนฺท, ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๖:๓๓ฯ๑ฯ๔": "อถ โข อายสฺมา อานนฺโท ภควโต เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๑": "“เตน หานนฺท, สงฺโฆ ปจฺจนฺติมํ วิหารํ กปฺปิยภูมึ สมฺมนฺนิตฺวา ตตฺถ วาเสตุ, ยํ สงฺโฆ อากงฺขติ วิหารํ วา อฑฺฒโยคํ วา ปาสาทํ วา หมฺมิยํ วา คุหํ วาฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๒": "เอวญฺจ ปน, ภิกฺขเว, สมฺมนฺนิตพฺพาฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๓": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๖:๓๓ฯ๒ฯ๔": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๕": "ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ วิหารํ กปฺปิยภูมึ สมฺมนฺเนยฺยฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๖": "เอสา ญตฺติฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๗": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๘": "สงฺโฆ อิตฺถนฺนามํ วิหารํ กปฺปิยภูมึ สมฺมนฺนติฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๙": "ยสฺสายสฺมโต ขมติ อิตฺถนฺนามสฺส วิหารสฺส กปฺปิยภูมิยา สมฺมุติ, โส ตุณฺหสฺส; ",
  "ปฺลิ-ตฺวฺ-กฺทฺ๖:๓๓ฯ๒ฯ๑๐": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๑๑": "สมฺมโต สงฺเฆน อิตฺถนฺนาโม วิหาโร กปฺปิยภูมิฯ ",
  "ปฺลิ-ตฺวฺ-กฺทฺ๖:๓๓ฯ๒ฯ๑๒": "ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
  "ปฺลิ-ตฺวฺ-กฺทฺ๖:๓๓ฯ๓ฯ๑": "เตน โข ปน สมเยน มนุสฺสา ตตฺเถว สมฺมุติยา กปฺปิยภูมิยา ยาคุโย ปจนฺติ, ภตฺตานิ ปจนฺติ, สูปานิ สมฺปาเทนฺติ, มํสานิ โกฏฺเฏนฺติ, กฏฺฐานิ ผาเลนฺติฯ ",
  "ปฺลิ-ตฺวฺ-กฺทฺ๖:๓๓ฯ๓ฯ๒": "อโสฺสสิ โข ภควา รตฺติยา ปจฺจูสสมยํ ปจฺจุฏฺฐาย อุจฺจาสทฺทํ มหาสทฺทํ กาโกรวสทฺทํ, สุตฺวาน อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๖:๓๓ฯ๓ฯ๓": "“กึ นุ โข โส, อานนฺท, อุจฺจาสทฺโท มหาสทฺโท กาโกรวสทฺโท”ติ? ",
  "ปฺลิ-ตฺวฺ-กฺทฺ๖:๓๓ฯ๔ฯ๑": "“เอตรหิ, ภนฺเต, มนุสฺสา ตตฺเถว สมฺมุติยา กปฺปิยภูมิยา ยาคุโย ปจนฺติ, ภตฺตานิ ปจนฺติ, สูปานิ สมฺปาเทนฺติ, มํสานิ โกฏฺเฏนฺติ, กฏฺฐานิ ผาเลนฺติฯ ",
  "ปฺลิ-ตฺวฺ-กฺทฺ๖:๓๓ฯ๔ฯ๒": "โส เอโส, ภควา, อุจฺจาสทฺโท มหาสทฺโท กาโกรวสทฺโท”ติฯ ",
  "ปฺลิ-ตฺวฺ-กฺทฺ๖:๓๓ฯ๔ฯ๓": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๓๓ฯ๔ฯ๔": "“น, ภิกฺขเว, สมฺมุติ กปฺปิยภูมิ ปริภุญฺชิตพฺพาฯ ",
  "ปฺลิ-ตฺวฺ-กฺทฺ๖:๓๓ฯ๔ฯ๕": "โย ปริภุญฺเชยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๓๓ฯ๔ฯ๖": "อนุชานามิ, ภิกฺขเว, ติโสฺส กปฺปิยภูมิโย—",
  "ปฺลิ-ตฺวฺ-กฺทฺ๖:๓๓ฯ๔ฯ๗": "อุสฺสาวนนฺติกํ โคนิสาทิกํ คหปตินฺ”ติฯ ",
  "ปฺลิ-ตฺวฺ-กฺทฺ๖:๓๓ฯ๕ฯ๑": "เตน โข ปน สมเยน อายสฺมา ยโสโช คิลาโน โหติฯ ",
  "ปฺลิ-ตฺวฺ-กฺทฺ๖:๓๓ฯ๕ฯ๒": "ตสฺสตฺถาย เภสชฺชานิ อาหริยนฺติฯ ",
  "ปฺลิ-ตฺวฺ-กฺทฺ๖:๓๓ฯ๕ฯ๓": "ตานิ ภิกฺขู พหิ วาเสนฺติฯ ",
  "ปฺลิ-ตฺวฺ-กฺทฺ๖:๓๓ฯ๕ฯ๔": "อุกฺกปิณฺฑกาปิ ขาทนฺติ, โจราปิ หรนฺติฯ ",
  "ปฺลิ-ตฺวฺ-กฺทฺ๖:๓๓ฯ๕ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๓๓ฯ๕ฯ๖": "“อนุชานามิ, ภิกฺขเว, สมฺมุตึ กปฺปิยภูมึ ปริภุญฺชิตุํฯ ",
  "ปฺลิ-ตฺวฺ-กฺทฺ๖:๓๓ฯ๕ฯ๗": "อนุชานามิ, ภิกฺขเว, จตโสฺส กปฺปิยภูมิโย—",
  "ปฺลิ-ตฺวฺ-กฺทฺ๖:๓๓ฯ๕ฯ๘": "อุสฺสาวนนฺติกํ โคนิสาทิกํ คหปตึ สมฺมุตินฺ”ติฯ ",
  "ปฺลิ-ตฺวฺ-กฺทฺ๖:๓๓ฯ๕ฯ๙": "สีหภาณวาโร นิฏฺฐิโต จตุตฺโถฯ ",
  "ปฺลิ-ตฺวฺ-กฺทฺ๖:๓๔ฯ๑ฯ๐": "๒๑ฯ เมณฺฑกคหปติวตฺถุ ",
  "ปฺลิ-ตฺวฺ-กฺทฺ๖:๓๔ฯ๑ฯ๑": "เตน โข ปน สมเยน ภทฺทิยนคเร เมณฺฑโก คหปติ ปฏิวสติฯ ",
  "ปฺลิ-ตฺวฺ-กฺทฺ๖:๓๔ฯ๑ฯ๒": "ตสฺส เอวรูโป อิทฺธานุภาโว โหติ—",
  "ปฺลิ-ตฺวฺ-กฺทฺ๖:๓๔ฯ๑ฯ๓": "สีสํ นหายิตฺวา ธญฺญาคารํ สมฺมชฺชาเปตฺวา พหิทฺวาเร นิสีทติ, อนฺตลิกฺขา ธญฺญสฺส ธารา โอปติตฺวา ธญฺญาคารํ ปูเรติฯ ",
  "ปฺลิ-ตฺวฺ-กฺทฺ๖:๓๔ฯ๑ฯ๔": "ภริยาย เอวรูโป อิทฺธานุภาโว โหติ—",
  "ปฺลิ-ตฺวฺ-กฺทฺ๖:๓๔ฯ๑ฯ๕": "เอกํเยว อาฬฺหกถาลิกํ อุปนิสีทิตฺวา เอกญฺจ สูปภิญฺชนกํ ทาสกมฺมกรโปริสํ ภตฺเตน ปริวิสติ, น ตาว ตํ ขิยฺยติ ยาว สา น วุฏฺฐาติฯ ",
  "ปฺลิ-ตฺวฺ-กฺทฺ๖:๓๔ฯ๑ฯ๖": "ปุตฺตสฺส เอวรูโป อิทฺธานุภาโว โหติ—",
  "ปฺลิ-ตฺวฺ-กฺทฺ๖:๓๔ฯ๑ฯ๗": "เอกํเยว สหสฺสถวิกํ คเหตฺวา ทาสกมฺมกรโปริสสฺส ฉมาสิกํ เวตนํ เทติ, น ตาว ตํ ขิยฺยติ ยาวสฺส หตฺถคตาฯ ",
  "ปฺลิ-ตฺวฺ-กฺทฺ๖:๓๔ฯ๒ฯ๑": "สุณิสาย เอวรูโป อิทฺธานุภาโว โหติ—",
  "ปฺลิ-ตฺวฺ-กฺทฺ๖:๓๔ฯ๒ฯ๒": "เอกํเยว จตุโทณิกํ ปิฏกํ อุปนิสีทิตฺวา ทาสกมฺมกรโปริสสฺส ฉมาสิกํ ภตฺตํ เทติ, น ตาว ตํ ขิยฺยติ ยาว สา น วุฏฺฐาติฯ ",
  "ปฺลิ-ตฺวฺ-กฺทฺ๖:๓๔ฯ๒ฯ๓": "ทาสสฺส เอวรูโป อิทฺธานุภาโว โหติ—",
  "ปฺลิ-ตฺวฺ-กฺทฺ๖:๓๔ฯ๒ฯ๔": "เอเกน นงฺคเลน กสนฺตสฺส สตฺต สีตาโย คจฺฉนฺติฯ ",
  "ปฺลิ-ตฺวฺ-กฺทฺ๖:๓๔ฯ๓ฯ๑": "อโสฺสสิ โข ราชา มาคโธ เสนิโย พิมฺพิสาโร—",
  "ปฺลิ-ตฺวฺ-กฺทฺ๖:๓๔ฯ๓ฯ๒": "“อมฺหากํ กิร วิชิเต ภทฺทิยนคเร เมณฺฑโก คหปติ ปฏิวสติฯ ",
  "ปฺลิ-ตฺวฺ-กฺทฺ๖:๓๔ฯ๓ฯ๓": "ตสฺส เอวรูโป อิทฺธานุภาโว—",
  "ปฺลิ-ตฺวฺ-กฺทฺ๖:๓๔ฯ๓ฯ๔": "สีสํ นหายิตฺวา ธญฺญาคารํ สมฺมชฺชาเปตฺวา พหิทฺวาเร นิสีทติ, อนฺตลิกฺขา ธญฺญสฺส ธารา โอปติตฺวา ธญฺญาคารํ ปูเรติฯ ",
  "ปฺลิ-ตฺวฺ-กฺทฺ๖:๓๔ฯ๓ฯ๕": "ภริยาย เอวรูโป อิทฺธานุภาโว—",
  "ปฺลิ-ตฺวฺ-กฺทฺ๖:๓๔ฯ๓ฯ๖": "เอกํเยว อาฬฺหกถาลิกํ อุปนิสีทิตฺวา เอกญฺจ สูปภิญฺชนกํ ทาสกมฺมกรโปริสํ ภตฺเตน ปริวิสติ, น ตาว ตํ ขิยฺยติ ยาว สา น วุฏฺฐาติฯ ",
  "ปฺลิ-ตฺวฺ-กฺทฺ๖:๓๔ฯ๓ฯ๗": "ปุตฺตสฺส เอวรูโป อิทฺธานุภาโว—",
  "ปฺลิ-ตฺวฺ-กฺทฺ๖:๓๔ฯ๓ฯ๘": "เอกํเยว สหสฺสถวิกํ คเหตฺวา ทาสกมฺมกรโปริสสฺส ฉมาสิกํ เวตนํ เทติ, น ตาว ตํ ขิยฺยติ ยาวสฺส หตฺถคตาฯ ",
  "ปฺลิ-ตฺวฺ-กฺทฺ๖:๓๔ฯ๔ฯ๑": "สุณิสาย เอวรูโป อิทฺธานุภาโว—",
  "ปฺลิ-ตฺวฺ-กฺทฺ๖:๓๔ฯ๔ฯ๒": "เอกํเยว จตุโทณิกํ ปิฏกํ อุปนิสีทิตฺวา ทาสกมฺมกรโปริสสฺส ฉมาสิกํ ภตฺตํ เทติ, น ตาว ตํ ขิยฺยติ ยาว สา น วุฏฺฐาติฯ ",
  "ปฺลิ-ตฺวฺ-กฺทฺ๖:๓๔ฯ๔ฯ๓": "ทาสสฺส เอวรูโป อิทฺธานุภาโว—",
  "ปฺลิ-ตฺวฺ-กฺทฺ๖:๓๔ฯ๔ฯ๔": "เอเกน นงฺคเลน กสนฺตสฺส สตฺต สีตาโย คจฺฉนฺตี”ติฯ ",
  "ปฺลิ-ตฺวฺ-กฺทฺ๖:๓๔ฯ๕ฯ๑": "อถ โข ราชา มาคโธ เสนิโย พิมฺพิสาโร อญฺญตรํ สพฺพตฺถกํ มหามตฺตํ อามนฺเตสิ—",
  "ปฺลิ-ตฺวฺ-กฺทฺ๖:๓๔ฯ๕ฯ๒": "“อมฺหากํ กิร, ภเณ, วิชิเต ภทฺทิยนคเร เมณฺฑโก คหปติ ปฏิวสติฯ ",
  "ปฺลิ-ตฺวฺ-กฺทฺ๖:๓๔ฯ๕ฯ๓": "ตสฺส เอวรูโป อิทฺธานุภาโว—",
  "ปฺลิ-ตฺวฺ-กฺทฺ๖:๓๔ฯ๕ฯ๔": "สีสํ นหายิตฺวา ธญฺญาคารํ สมฺมชฺชาเปตฺวา พหิทฺวาเร นิสีทติ, อนฺตลิกฺขา ธญฺญสฺส ธารา โอปติตฺวา ธญฺญาคารํ ปูเรติฯ ",
  "ปฺลิ-ตฺวฺ-กฺทฺ๖:๓๔ฯ๕ฯ๕": "ภริยาย …เป… ",
  "ปฺลิ-ตฺวฺ-กฺทฺ๖:๓๔ฯ๕ฯ๖": "ปุตฺตสฺส … ",
  "ปฺลิ-ตฺวฺ-กฺทฺ๖:๓๔ฯ๕ฯ๗": "สุณิสาย … ",
  "ปฺลิ-ตฺวฺ-กฺทฺ๖:๓๔ฯ๕ฯ๘": "ทาสสฺส เอวรูโป อิทฺธานุภาโว, เอเกน นงฺคเลน กสนฺตสฺส สตฺต สีตาโย คจฺฉนฺตีติฯ ",
  "ปฺลิ-ตฺวฺ-กฺทฺ๖:๓๔ฯ๕ฯ๙": "คจฺฉ, ภเณ, ชานาหิฯ ",
  "ปฺลิ-ตฺวฺ-กฺทฺ๖:๓๔ฯ๕ฯ๑๐": "ยถา มยา สามํ ทิฏฺโฐ, เอวํ ตว ทิฏฺโฐ ภวิสฺสตี”ติฯ ",
  "ปฺลิ-ตฺวฺ-กฺทฺ๖:๓๔ฯ๕ฯ๑๑": "“เอวํ, เทวา”ติ โข โส มหามตฺโต รญฺโญ มาคธสฺส เสนิยสฺส พิมฺพิสารสฺส ปฏิสฺสุณิตฺวา จตุรงฺคินิยา เสนาย เยน ภทฺทิยํ เตน ปายาสิฯ ",
  "ปฺลิ-ตฺวฺ-กฺทฺ๖:๓๔ฯ๖ฯ๑": "อนุปุพฺเพน เยน ภทฺทิยํ เยน เมณฺฑโก คหปติ เตนุปสงฺกมิ; อุปสงฺกมิตฺวา เมณฺฑกํ คหปตึ เอตทโวจ—",
  "ปฺลิ-ตฺวฺ-กฺทฺ๖:๓๔ฯ๖ฯ๒": "“อหญฺหิ, คหปติ, รญฺญา อาณตฺโต—",
  "ปฺลิ-ตฺวฺ-กฺทฺ๖:๓๔ฯ๖ฯ๓": "‘อมฺหากํ กิร, ภเณ, วิชิเต ภทฺทิยนคเร เมณฺฑโก คหปติ ปฏิวสติ, ตสฺส เอวรูโป อิทฺธานุภาโว, สีสํ นหายิตฺวา …เป… ",
  "ปฺลิ-ตฺวฺ-กฺทฺ๖:๓๔ฯ๖ฯ๔": "ภริยาย … ",
  "ปฺลิ-ตฺวฺ-กฺทฺ๖:๓๔ฯ๖ฯ๕": "ปุตฺตสฺส … ",
  "ปฺลิ-ตฺวฺ-กฺทฺ๖:๓๔ฯ๖ฯ๖": "สุณิสาย … ",
  "ปฺลิ-ตฺวฺ-กฺทฺ๖:๓๔ฯ๖ฯ๗": "ทาสสฺส เอวรูโป อิทฺธานุภาโว, เอเกน นงฺคเลน กสนฺตสฺส สตฺต สีตาโย คจฺฉนฺตีติ, คจฺฉ, ภเณ, ชานาหิฯ ",
  "ปฺลิ-ตฺวฺ-กฺทฺ๖:๓๔ฯ๖ฯ๘": "ยถา มยา สามํ ทิฏฺโฐ, เอวํ ตว ทิฏฺโฐ ภวิสฺสตี’ติฯ ",
  "ปฺลิ-ตฺวฺ-กฺทฺ๖:๓๔ฯ๖ฯ๙": "ปสฺสาม เต, คหปติ, อิทฺธานุภาวนฺ”ติฯ ",
  "ปฺลิ-ตฺวฺ-กฺทฺ๖:๓๔ฯ๖ฯ๑๐": "อถ โข เมณฺฑโก คหปติ สีสํ นหายิตฺวา ธญฺญาคารํ สมฺมชฺชาเปตฺวา พหิทฺวาเร นิสีทิ, อนฺตลิกฺขา ธญฺญสฺส ธารา โอปติตฺวา ธญฺญาคารํ ปูเรสิฯ ",
  "ปฺลิ-ตฺวฺ-กฺทฺ๖:๓๔ฯ๖ฯ๑๑": "“ทิฏฺโฐ เต, คหปติ, อิทฺธานุภาโวฯ ",
  "ปฺลิ-ตฺวฺ-กฺทฺ๖:๓๔ฯ๖ฯ๑๒": "ภริยาย เต อิทฺธานุภาวํ ปสฺสิสฺสามา”ติฯ ",
  "ปฺลิ-ตฺวฺ-กฺทฺ๖:๓๔ฯ๗ฯ๑": "อถ โข เมณฺฑโก คหปติ ภริยํ อาณาเปสิ—",
  "ปฺลิ-ตฺวฺ-กฺทฺ๖:๓๔ฯ๗ฯ๒": "“เตน หิ จตุรงฺคินึ เสนํ ภตฺเตน ปริวิสา”ติฯ ",
  "ปฺลิ-ตฺวฺ-กฺทฺ๖:๓๔ฯ๗ฯ๓": "อถ โข เมณฺฑกสฺส คหปติสฺส ภริยา เอกํเยว อาฬฺหกถาลิกํ อุปนิสีทิตฺวา เอกญฺจ สูปภิญฺชนกํ จตุรงฺคินึ เสนํ ภตฺเตน ปริวิสิ, น ตาว ตํ ขิยฺยติ, ยาว สา น วุฏฺฐาติฯ ",
  "ปฺลิ-ตฺวฺ-กฺทฺ๖:๓๔ฯ๗ฯ๔": "“ทิฏฺโฐ เต, คหปติ, ภริยายปิ อิทฺธานุภาโวฯ ",
  "ปฺลิ-ตฺวฺ-กฺทฺ๖:๓๔ฯ๗ฯ๕": "ปุตฺตสฺส เต อิทฺธานุภาวํ ปสฺสิสฺสามา”ติฯ ",
  "ปฺลิ-ตฺวฺ-กฺทฺ๖:๓๔ฯ๘ฯ๑": "อถ โข เมณฺฑโก คหปติ ปุตฺตํ อาณาเปสิ—",
  "ปฺลิ-ตฺวฺ-กฺทฺ๖:๓๔ฯ๘ฯ๒": "“เตน หิ จตุรงฺคินิยา เสนาย ฉมาสิกํ เวตนํ เทหี”ติฯ ",
  "ปฺลิ-ตฺวฺ-กฺทฺ๖:๓๔ฯ๘ฯ๓": "อถ โข เมณฺฑกสฺส คหปติสฺส ปุตฺโต เอกํเยว สหสฺสถวิกํ คเหตฺวา จตุรงฺคินิยา เสนาย ฉมาสิกํ เวตนํ อทาสิ, น ตาว ตํ ขิยฺยติ, ยาวสฺส หตฺถคตาฯ ",
  "ปฺลิ-ตฺวฺ-กฺทฺ๖:๓๔ฯ๘ฯ๔": "“ทิฏฺโฐ เต, คหปติ, ปุตฺตสฺสปิ อิทฺธานุภาโวฯ ",
  "ปฺลิ-ตฺวฺ-กฺทฺ๖:๓๔ฯ๘ฯ๕": "สุณิสาย เต อิทฺธานุภาวํ ปสฺสิสฺสามา”ติฯ ",
  "ปฺลิ-ตฺวฺ-กฺทฺ๖:๓๔ฯ๙ฯ๑": "อถ โข เมณฺฑโก คหปติ สุณิสํ อาณาเปสิ—",
  "ปฺลิ-ตฺวฺ-กฺทฺ๖:๓๔ฯ๙ฯ๒": "“เตน หิ จตุรงฺคินิยา เสนาย ฉมาสิกํ ภตฺตํ เทหี”ติฯ ",
  "ปฺลิ-ตฺวฺ-กฺทฺ๖:๓๔ฯ๙ฯ๓": "อถ โข เมณฺฑกสฺส คหปติสฺส สุณิสา เอกํเยว จตุโทณิกํ ปิฏกํ อุปนิสีทิตฺวา จตุรงฺคินิยา เสนาย ฉมาสิกํ ภตฺตํ อทาสิ, น ตาว ตํ ขิยฺยติ ยาว สา น วุฏฺฐาติฯ ",
  "ปฺลิ-ตฺวฺ-กฺทฺ๖:๓๔ฯ๙ฯ๔": "“ทิฏฺโฐ เต, คหปติ, สุณิสายปิ อิทฺธานุภาโวฯ ",
  "ปฺลิ-ตฺวฺ-กฺทฺ๖:๓๔ฯ๙ฯ๕": "ทาสสฺส เต อิทฺธานุภาวํ ปสฺสิสฺสามา”ติฯ ",
  "ปฺลิ-ตฺวฺ-กฺทฺ๖:๓๔ฯ๙ฯ๖": "“มยฺหํ โข, สามิ, ทาสสฺส อิทฺธานุภาโว เขตฺเต ปสฺสิตพฺโพ”ติฯ ",
  "ปฺลิ-ตฺวฺ-กฺทฺ๖:๓๔ฯ๙ฯ๗": "“อลํ, คหปติ, ทิฏฺโฐ เต ทาสสฺสปิ อิทฺธานุภาโว”ติฯ ",
  "ปฺลิ-ตฺวฺ-กฺทฺ๖:๓๔ฯ๙ฯ๘": "อถ โข โส มหามตฺโต จตุรงฺคินิยา เสนาย ปุนเทว ราชคหํ ปจฺจาคญฺฉิฯ ",
  "ปฺลิ-ตฺวฺ-กฺทฺ๖:๓๔ฯ๙ฯ๙": "เยน ราชา มาคโธ เสนิโย พิมฺพิสาโร เตนุปสงฺกมิ; อุปสงฺกมิตฺวา รญฺโญ มาคธสฺส เสนิยสฺส พิมฺพิสารสฺส เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๖:๓๔ฯ๑๐ฯ๑": "อถ โข ภควา เวสาลิยํ ยถาภิรนฺตํ วิหริตฺวา เยน ภทฺทิยํ เตน จาริกํ ปกฺกามิ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
  "ปฺลิ-ตฺวฺ-กฺทฺ๖:๓๔ฯ๑๐ฯ๒": "อถ โข ภควา อนุปุพฺเพน จาริกํ จรมาโน เยน ภทฺทิยํ ตทวสริฯ ",
  "ปฺลิ-ตฺวฺ-กฺทฺ๖:๓๔ฯ๑๐ฯ๓": "ตตฺร สุทํ ภควา ภทฺทิเย วิหรติ ชาติยา วเนฯ ",
  "ปฺลิ-ตฺวฺ-กฺทฺ๖:๓๔ฯ๑๑ฯ๑": "อโสฺสสิ โข เมณฺฑโก คหปติ—",
  "ปฺลิ-ตฺวฺ-กฺทฺ๖:๓๔ฯ๑๑ฯ๒": "“สมโณ ขลุ โภ โคตโม สกฺยปุตฺโต สกฺยกุลา ปพฺพชิโต ภทฺทิยํ อนุปฺปตฺโต ภทฺทิเย วิหรติ ชาติยา วเนฯ ",
  "ปฺลิ-ตฺวฺ-กฺทฺ๖:๓๔ฯ๑๑ฯ๓": "ตํ โข ปน ภควนฺตํ โคตมํ เอวํ กลฺยาโณ กิตฺติสทฺโท อพฺภุคฺคโต—",
  "ปฺลิ-ตฺวฺ-กฺทฺ๖:๓๔ฯ๑๑ฯ๔": "‘อิติปิ โส ภควา อรหํ สมฺมาสมฺพุทฺโธ วิชฺชาจรณสมฺปนฺโน สุคโต โลกวิทู อนุตฺตโร ปุริสทมฺมสารถิ สตฺถา เทวมนุสฺสานํ พุทฺโธ ภควา’ฯ ",
  "ปฺลิ-ตฺวฺ-กฺทฺ๖:๓๔ฯ๑๑ฯ๕": "โส อิมํ โลกํ สเทวกํ สมารกํ สพฺรหฺมกํ สสฺสมณพฺราหฺมณึ ปชํ สเทวมนุสฺสํ สยํ อภิญฺญา สจฺฉิกตฺวา ปเวเทติฯ ",
  "ปฺลิ-ตฺวฺ-กฺทฺ๖:๓๔ฯ๑๑ฯ๖": "โส ธมฺมํ เทเสติ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสติฯ ",
  "ปฺลิ-ตฺวฺ-กฺทฺ๖:๓๔ฯ๑๑ฯ๗": "สาธุ โข ปน ตถารูปานํ อรหตํ ทสฺสนํ โหตี”ติฯ ",
  "ปฺลิ-ตฺวฺ-กฺทฺ๖:๓๔ฯ๑๒ฯ๑": "อถ โข เมณฺฑโก คหปติ ภทฺรานิ ภทฺรานิ ยานานิ โยชาเปตฺวา ภทฺรํ ภทฺรํ ยานํ อภิรุหิตฺวา ภเทฺรหิ ภเทฺรหิ ยาเนหิ ภทฺทิยา นิยฺยาสิ ภควนฺตํ ทสฺสนายฯ ",
  "ปฺลิ-ตฺวฺ-กฺทฺ๖:๓๔ฯ๑๒ฯ๒": "อทฺทสํสุ โข สมฺพหุลา ติตฺถิยา เมณฺฑกํ คหปตึ ทูรโตว อาคจฺฉนฺตํ, ทิสฺวาน เมณฺฑกํ คหปตึ เอตทโวจุํ—",
  "ปฺลิ-ตฺวฺ-กฺทฺ๖:๓๔ฯ๑๒ฯ๓": "“กหํ ตฺวํ, คหปติ, คจฺฉสี”ติ? ",
  "ปฺลิ-ตฺวฺ-กฺทฺ๖:๓๔ฯ๑๒ฯ๔": "“คจฺฉามหํ, ภนฺเต, ภควนฺตํ สมณํ โคตมํ ทสฺสนายา”ติฯ ",
  "ปฺลิ-ตฺวฺ-กฺทฺ๖:๓๔ฯ๑๒ฯ๕": "“กึ ปน ตฺวํ, คหปติ, กิริยวาโท สมาโน อกิริยวาทํ สมณํ โคตมํ ทสฺสนาย อุปสงฺกมิสฺสสิ? ",
  "ปฺลิ-ตฺวฺ-กฺทฺ๖:๓๔ฯ๑๒ฯ๖": "สมโณ หิ, คหปติ, โคตโม อกิริยวาโท อกิริยาย ธมฺมํ เทเสติ, เตน จ สาวเก วิเนตี”ติฯ ",
  "ปฺลิ-ตฺวฺ-กฺทฺ๖:๓๔ฯ๑๓ฯ๑": "อถ โข เมณฺฑกสฺส คหปติสฺส เอตทโหสิ—",
  "ปฺลิ-ตฺวฺ-กฺทฺ๖:๓๔ฯ๑๓ฯ๒": "“นิสฺสํสยํ โข โส ภควา อรหํ สมฺมาสมฺพุทฺโธ ภวิสฺสติ, ยถยิเม ติตฺถิยา อุสูยนฺตี”ติฯ ",
  "ปฺลิ-ตฺวฺ-กฺทฺ๖:๓๔ฯ๑๓ฯ๓": "ยาวติกา ยานสฺส ภูมิ, ยาเนน คนฺตฺวา ยานา ปจฺโจโรหิตฺวา ปตฺติโกว เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๔ฯ๑๓ฯ๔": "เอกมนฺตํ นิสินฺนสฺส โข เมณฺฑกสฺส คหปติสฺส ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๖:๓๔ฯ๑๓ฯ๕": "ทานกถํ …เป… ",
  "ปฺลิ-ตฺวฺ-กฺทฺ๖:๓๔ฯ๑๓ฯ๖": "อปรปฺปจฺจโย สตฺถุสาสเน ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๔ฯ๑๓ฯ๗": "“อภิกฺกนฺตํ, ภนฺเต …เป… ",
  "ปฺลิ-ตฺวฺ-กฺทฺ๖:๓๔ฯ๑๓ฯ๘": "อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตํฯ ",
  "ปฺลิ-ตฺวฺ-กฺทฺ๖:๓๔ฯ๑๓ฯ๙": "อธิวาเสตุ จ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๓๔ฯ๑๓ฯ๑๐": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๓๔ฯ๑๔ฯ๑": "อถ โข เมณฺฑโก คหปติ ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๖:๓๔ฯ๑๔ฯ๒": "อถ โข เมณฺฑโก คหปติ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๓๔ฯ๑๔ฯ๓": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน เมณฺฑกสฺส คหปติสฺส นิเวสนํ เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๓๔ฯ๑๕ฯ๑": "อถ โข เมณฺฑกสฺส คหปติสฺส ภริยา จ ปุตฺโต จ สุณิสา จ ทาโส จ เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๖:๓๔ฯ๑๕ฯ๒": "เตสํ ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๖:๓๔ฯ๑๕ฯ๓": "ทานกถํ …เป… ",
  "ปฺลิ-ตฺวฺ-กฺทฺ๖:๓๔ฯ๑๕ฯ๔": "อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๖:๓๔ฯ๑๕ฯ๕": "“อภิกฺกนฺตํ, ภนฺเต …เป… ",
  "ปฺลิ-ตฺวฺ-กฺทฺ๖:๓๔ฯ๑๕ฯ๖": "เอเต มยํ, ภนฺเต, ภควนฺตํ สรณํ คจฺฉาม ธมฺมญฺจ ภิกฺขุสงฺฆญฺจฯ ",
  "ปฺลิ-ตฺวฺ-กฺทฺ๖:๓๔ฯ๑๕ฯ๗": "อุปาสเก โน ภควา ธาเรตุ อชฺชตคฺเค ปาณุเปเต สรณํ คเต”ติฯ ",
  "ปฺลิ-ตฺวฺ-กฺทฺ๖:๓๔ฯ๑๖ฯ๑": "อถ โข เมณฺฑโก คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ เอกมนฺตํ นิสินฺโน โข เมณฺฑโก คหปติ ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๔ฯ๑๖ฯ๒": "“ยาว, ภนฺเต, ภควา ภทฺทิเย วิหรติ ตาว อหํ พุทฺธปฺปมุขสฺส ภิกฺขุสงฺฆสฺส ธุวภตฺเตนา”ติฯ ",
  "ปฺลิ-ตฺวฺ-กฺทฺ๖:๓๔ฯ๑๖ฯ๓": "อถ โข ภควา เมณฺฑกํ คหปตึ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๓๔ฯ๑๗ฯ๐": "๒๒ฯ ปญฺจโครสาทิอนุชานน ",
  "ปฺลิ-ตฺวฺ-กฺทฺ๖:๓๔ฯ๑๗ฯ๑": "อถ โข ภควา ภทฺทิเย ยถาภิรนฺตํ วิหริตฺวา เมณฺฑกํ คหปตึ อนาปุจฺฉา เยน องฺคุตฺตราโป เตน จาริกํ ปกฺกามิ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
  "ปฺลิ-ตฺวฺ-กฺทฺ๖:๓๔ฯ๑๗ฯ๒": "อโสฺสสิ โข เมณฺฑโก คหปติ—",
  "ปฺลิ-ตฺวฺ-กฺทฺ๖:๓๔ฯ๑๗ฯ๓": "“ภควา กิร เยน องฺคุตฺตราโป เตน จาริกํ ปกฺกนฺโต มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหี”ติฯ ",
  "ปฺลิ-ตฺวฺ-กฺทฺ๖:๓๔ฯ๑๗ฯ๔": "อถ โข เมณฺฑโก คหปติ ทาเส จ กมฺมกเร จ อาณาเปสิ—",
  "ปฺลิ-ตฺวฺ-กฺทฺ๖:๓๔ฯ๑๗ฯ๕": "“เตน หิ, ภเณ, พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สกเฏสุ อาโรเปตฺวา อาคจฺฉถ, อฑฺฒเตลสานิ จ โคปาลกสตานิ อฑฺฒเตลสานิ จ เธนุสตานิ อาทาย อาคจฺฉนฺตุ, ยตฺถ ภควนฺตํ ปสฺสิสฺสาม ตตฺถ ตรุเณน ขีเรน โภเชสฺสามา”ติฯ ",
  "ปฺลิ-ตฺวฺ-กฺทฺ๖:๓๔ฯ๑๘ฯ๑": "อถ โข เมณฺฑโก คหปติ ภควนฺตํ อนฺตรามคฺเค กนฺตาเร สมฺภาเวสิฯ ",
  "ปฺลิ-ตฺวฺ-กฺทฺ๖:๓๔ฯ๑๘ฯ๒": "อถ โข เมณฺฑโก คหปติ เยน ภควา เตนุปสงฺกมิ; อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๖:๓๔ฯ๑๘ฯ๓": "เอกมนฺตํ ฐิโต โข เมณฺฑโก คหปติ ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๔ฯ๑๘ฯ๔": "“อธิวาเสตุ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๓๔ฯ๑๘ฯ๕": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๓๔ฯ๑๘ฯ๖": "อถ โข เมณฺฑโก คหปติ ภควโต อธิวาสนํ วิทิตฺวา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๖:๓๔ฯ๑๘ฯ๗": "อถ โข เมณฺฑโก คหปติ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๓๔ฯ๑๙ฯ๑": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน เมณฺฑกสฺส คหปติสฺส ปริเวสนา เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๓๔ฯ๑๙ฯ๒": "อถ โข เมณฺฑโก คหปติ อฑฺฒเตลสานิ โคปาลกสตานิ อาณาเปสิ—",
  "ปฺลิ-ตฺวฺ-กฺทฺ๖:๓๔ฯ๑๙ฯ๓": "“เตน หิ, ภเณ, เอกเมกํ เธนุํ คเหตฺวา เอกเมกสฺส ภิกฺขุโน อุปติฏฺฐถ ตรุเณน ขีเรน โภเชสฺสามา”ติฯ ",
  "ปฺลิ-ตฺวฺ-กฺทฺ๖:๓๔ฯ๑๙ฯ๔": "อถ โข เมณฺฑโก คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปสิ สมฺปวาเรสิ, ตรุเณน จ ขีเรนฯ ",
  "ปฺลิ-ตฺวฺ-กฺทฺ๖:๓๔ฯ๑๙ฯ๕": "ภิกฺขู กุกฺกุจฺจายนฺตา ขีรํ น ปฏิคฺคณฺหนฺติฯ ",
  "ปฺลิ-ตฺวฺ-กฺทฺ๖:๓๔ฯ๑๙ฯ๖": "“ปฏิคฺคณฺหถ, ภิกฺขเว, ปริภุญฺชถา”ติฯ ",
  "ปฺลิ-ตฺวฺ-กฺทฺ๖:๓๔ฯ๒๐ฯ๑": "อถ โข เมณฺฑโก คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ตรุเณน จ ขีเรน ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๔ฯ๒๐ฯ๒": "เอกมนฺตํ นิสินฺโน โข เมณฺฑโก คหปติ ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๔ฯ๒๐ฯ๓": "“สนฺติ, ภนฺเต, มคฺคา กนฺตารา, อปฺโปทกา อปฺปภกฺขา, น สุกรา อปาเถเยฺยน คนฺตุํฯ ",
  "ปฺลิ-ตฺวฺ-กฺทฺ๖:๓๔ฯ๒๐ฯ๔": "สาธุ, ภนฺเต, ภควา ภิกฺขูนํ ปาเถยฺยํ อนุชานาตู”ติฯ ",
  "ปฺลิ-ตฺวฺ-กฺทฺ๖:๓๔ฯ๒๐ฯ๕": "อถ โข ภควา เมณฺฑกํ คหปตึ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๓๔ฯ๒๑ฯ๑": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๓๔ฯ๒๑ฯ๒": "“อนุชานามิ, ภิกฺขเว, ปญฺจ โครเส—",
  "ปฺลิ-ตฺวฺ-กฺทฺ๖:๓๔ฯ๒๑ฯ๓": "ขีรํ, ทธึ, ตกฺกํ, นวนีตํ, สปฺปึฯ ",
  "ปฺลิ-ตฺวฺ-กฺทฺ๖:๓๔ฯ๒๑ฯ๔": "สนฺติ, ภิกฺขเว, มคฺคา กนฺตารา อปฺโปทกา อปฺปภกฺขา, น สุกรา อปาเถเยฺยน คนฺตุํฯ ",
  "ปฺลิ-ตฺวฺ-กฺทฺ๖:๓๔ฯ๒๑ฯ๕": "อนุชานามิ, ภิกฺขเว, ปาเถยฺยํ ปริเยสิตุํ ตณฺฑุโล ตณฺฑุลตฺถิเกน, มุคฺโค มุคฺคตฺถิเกน, มาโส มาสตฺถิเกน, โลณํ โลณตฺถิเกน, คุโฬ คุฬตฺถิเกน, เตลํ เตลตฺถิเกน, สปฺปิ สปฺปิตฺถิเกนฯ ",
  "ปฺลิ-ตฺวฺ-กฺทฺ๖:๓๔ฯ๒๑ฯ๖": "สนฺติ, ภิกฺขเว, มนุสฺสา, สทฺธา ปสนฺนา, เต กปฺปิยการกานํ หตฺเถ หิรญฺญํ อุปนิกฺขิปนฺติ—",
  "ปฺลิ-ตฺวฺ-กฺทฺ๖:๓๔ฯ๒๑ฯ๗": "‘อิมินา อยฺยสฺส ยํ กปฺปิยํ ตํ เทถา’ติฯ ",
  "ปฺลิ-ตฺวฺ-กฺทฺ๖:๓๔ฯ๒๑ฯ๘": "อนุชานามิ, ภิกฺขเว, ยํ ตโต กปฺปิยํ ตํ สาทิตุํ; ",
  "ปฺลิ-ตฺวฺ-กฺทฺ๖:๓๔ฯ๒๑ฯ๙": "น เตฺววาหํ, ภิกฺขเว, เกนจิ ปริยาเยน ชาตรูปรชตํ สาทิตพฺพํ ปริเยสิตพฺพนฺติ วทามี”ติฯ ",
  "ปฺลิ-ตฺวฺ-กฺทฺ๖:๓๕ฯ๑ฯ๐": "๒๓ฯ เกณิยชฏิลวตฺถุ ",
  "ปฺลิ-ตฺวฺ-กฺทฺ๖:๓๕ฯ๑ฯ๑": "อถ โข ภควา อนุปุพฺเพน จาริกํ จรมาโน เยน อาปณํ ตทวสริฯ ",
  "ปฺลิ-ตฺวฺ-กฺทฺ๖:๓๕ฯ๑ฯ๒": "อโสฺสสิ โข เกณิโย ชฏิโล—",
  "ปฺลิ-ตฺวฺ-กฺทฺ๖:๓๕ฯ๑ฯ๓": "“สมโณ ขลุ โภ โคตโม สกฺยปุตฺโต สกฺยกุลา ปพฺพชิโต อาปณํ อนุปฺปตฺโต, ตํ โข ปน ภวนฺตํ โคตมํ เอวํ กลฺยาโณ กิตฺติสทฺโท อพฺภุคฺคโต …เป… ",
  "ปฺลิ-ตฺวฺ-กฺทฺ๖:๓๕ฯ๑ฯ๔": "สาธุ โข ปน ตถารูปานํ อรหตํ ทสฺสนํ โหตี”ติฯ ",
  "ปฺลิ-ตฺวฺ-กฺทฺ๖:๓๕ฯ๑ฯ๕": "อถ โข เกณิยสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๖:๓๕ฯ๑ฯ๖": "“กึ นุ โข อหํ สมณสฺส โคตมสฺส หราเปยฺยนฺ”ติฯ ",
  "ปฺลิ-ตฺวฺ-กฺทฺ๖:๓๕ฯ๒ฯ๑": "อถ โข เกณิยสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๖:๓๕ฯ๒ฯ๒": "“เยปิ โข เต พฺราหฺมณานํ ปุพฺพกา อิสโย มนฺตานํ กตฺตาโร มนฺตานํ ปวตฺตาโร, เยสมิทํ เอตรหิ พฺราหฺมณา โปราณํ มนฺตปทํ คีตํ ปวุตฺตํ สมิหิตํ, ตทนุคายนฺติ ตทนุภาสนฺติ, ภาสิตมนุภาสนฺติ, วาจิตมนุวาเจนฺติ, เสยฺยถิทํ—",
  "ปฺลิ-ตฺวฺ-กฺทฺ๖:๓๕ฯ๒ฯ๓": "อฏฺฐโก วามโก วามเทโว เวสฺสามิตฺโต ยมตคฺคิ องฺคีรโส ภารทฺวาโช วาเสฏฺโฐ กสฺสโป ภคุ, รตฺตูปรตา วิรตา วิกาลโภชนา, เต เอวรูปานิ ปานานิ สาทิยึสุฯ ",
  "ปฺลิ-ตฺวฺ-กฺทฺ๖:๓๕ฯ๓ฯ๑": "สมโณปิ โคตโม รตฺตูปรโต วิรโต วิกาลโภชนา, อรหติ สมโณปิ โคตโม เอวรูปานิ ปานานิ สาทิยิตุนฺ”ติ ",
  "ปฺลิ-ตฺวฺ-กฺทฺ๖:๓๕ฯ๓ฯ๒": "ปหูตํ ปานํ ปฏิยาทาเปตฺวา กาเชหิ คาหาเปตฺวา เยน ภควา เตนุปสงฺกมิ; อุปสงฺกมิตฺวา ภควตา สทฺธึ สมฺโมทิ; ",
  "ปฺลิ-ตฺวฺ-กฺทฺ๖:๓๕ฯ๓ฯ๓": "สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๖:๓๕ฯ๓ฯ๔": "เอกมนฺตํ ฐิโต โข เกณิโย ชฏิโล ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๕ฯ๓ฯ๕": "“ปฏิคฺคณฺหาตุ เม ภวํ โคตโม ปานนฺ”ติฯ ",
  "ปฺลิ-ตฺวฺ-กฺทฺ๖:๓๕ฯ๓ฯ๖": "“เตน หิ, เกณิย, ภิกฺขูนํ เทหี”ติฯ ",
  "ปฺลิ-ตฺวฺ-กฺทฺ๖:๓๕ฯ๓ฯ๗": "อถ โข เกณิโย ชฏิโล ภิกฺขูนํ เทติฯ ",
  "ปฺลิ-ตฺวฺ-กฺทฺ๖:๓๕ฯ๓ฯ๘": "ภิกฺขู กุกฺกุจฺจายนฺตา น ปฏิคฺคณฺหนฺติฯ ",
  "ปฺลิ-ตฺวฺ-กฺทฺ๖:๓๕ฯ๓ฯ๙": "“ปฏิคฺคณฺหถ, ภิกฺขเว, ปริภุญฺชถา”ติฯ ",
  "ปฺลิ-ตฺวฺ-กฺทฺ๖:๓๕ฯ๔ฯ๑": "อถ โข เกณิโย ชฏิโล พุทฺธปฺปมุขํ ภิกฺขุสงฺฆํ ปหูเตหิ ปาเนหิ สหตฺถา สนฺตปฺเปตฺวา สมฺปวาเรตฺวา ภควนฺตํ โธตหตฺถํ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๕ฯ๔ฯ๒": "เอกมนฺตํ นิสินฺนํ โข เกณิยํ ชฏิลํ ภควา ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
  "ปฺลิ-ตฺวฺ-กฺทฺ๖:๓๕ฯ๔ฯ๓": "อถ โข เกณิโย ชฏิโล ภควตา ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๕ฯ๔ฯ๔": "“อธิวาเสตุ เม ภวํ โคตโม สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๓๕ฯ๕ฯ๑": "“มหา โข, เกณิย, ภิกฺขุสงฺโฆ อฑฺฒเตลสานิ ภิกฺขุสตานิ, ตฺวญฺจ พฺราหฺมเณสุ อภิปฺปสนฺโน”ติฯ ",
  "ปฺลิ-ตฺวฺ-กฺทฺ๖:๓๕ฯ๕ฯ๒": "ทุติยมฺปิ โข เกณิโย ชฏิโล ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๕ฯ๕ฯ๓": "“กิญฺจาปิ โข, โภ โคตม, มหา ภิกฺขุสงฺโฆ อฑฺฒเตลสานิ ภิกฺขุสตานิ, อหญฺจ พฺราหฺมเณสุ อภิปฺปสนฺโน, อธิวาเสตุ เม ภวํ โคตโม สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๓๕ฯ๕ฯ๔": "“มหา โข, เกณิย, ภิกฺขุสงฺโฆ อฑฺฒเตลสานิ ภิกฺขุสตานิ, ตฺวญฺจ พฺราหฺมเณสุ อภิปฺปสนฺโน”ติฯ ",
  "ปฺลิ-ตฺวฺ-กฺทฺ๖:๓๕ฯ๕ฯ๕": "ตติยมฺปิ โข เกณิโย ชฏิโล ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๕ฯ๕ฯ๖": "“กิญฺจาปิ โข, โภ โคตม, มหา ภิกฺขุสงฺโฆ อฑฺฒเตลสานิ ภิกฺขุสตานิ, อหญฺจ พฺราหฺมเณสุ อภิปฺปสนฺโน, อธิวาเสตุ ภวํ โคตโม สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๖:๓๕ฯ๕ฯ๗": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๖:๓๕ฯ๕ฯ๘": "อถ โข เกณิโย ชฏิโล ภควโต อธิวาสนํ วิทิตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๓๕ฯ๖ฯ๑": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๓๕ฯ๖ฯ๒": "“อนุชานามิ, ภิกฺขเว, อฏฺฐ ปานานิ—",
  "ปฺลิ-ตฺวฺ-กฺทฺ๖:๓๕ฯ๖ฯ๓": "อมฺพปานํ ชมฺพุปานํ โจจปานํ โมจปานํ มธูกปานํ มุทฺทิกปานํ สาลูกปานํ ผารุสกปานํฯ ",
  "ปฺลิ-ตฺวฺ-กฺทฺ๖:๓๕ฯ๖ฯ๔": "อนุชานามิ, ภิกฺขเว, สพฺพํ ผลรสํ ฐเปตฺวา ธญฺญผลรสํฯ ",
  "ปฺลิ-ตฺวฺ-กฺทฺ๖:๓๕ฯ๖ฯ๕": "อนุชานามิ, ภิกฺขเว, สพฺพํ ปตฺตรสํ ฐเปตฺวา ฑากรสํฯ ",
  "ปฺลิ-ตฺวฺ-กฺทฺ๖:๓๕ฯ๖ฯ๖": "อนุชานามิ, ภิกฺขเว, สพฺพํ ปุปฺผรสํ ฐเปตฺวา มธูกปุปฺผรสํฯ ",
  "ปฺลิ-ตฺวฺ-กฺทฺ๖:๓๕ฯ๖ฯ๗": "อนุชานามิ, ภิกฺขเว, อุจฺฉุรสนฺ”ติฯ ",
  "ปฺลิ-ตฺวฺ-กฺทฺ๖:๓๕ฯ๗ฯ๑": "อถ โข เกณิโย ชฏิโล ตสฺสา รตฺติยา อจฺจเยน สเก อสฺสเม ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, โภ โคตม, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๖:๓๕ฯ๗ฯ๒": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน เกณิยสฺส ชฏิลสฺส อสฺสโม เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๖:๓๕ฯ๗ฯ๓": "อถ โข เกณิโย ชฏิโล พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๕ฯ๘ฯ๑": "เอกมนฺตํ นิสินฺนํ โข เกณิยํ ชฏิลํ ภควา อิมาหิ คาถาหิ อนุโมทิ—",
  "ปฺลิ-ตฺวฺ-กฺทฺ๖:๓๕ฯ๘ฯ๒": "“อคฺคิหุตฺตมุขา ยญฺญา, ",
  "ปฺลิ-ตฺวฺ-กฺทฺ๖:๓๕ฯ๘ฯ๓": "สาวิตฺตี ฉนฺทโส มุขํ; ",
  "ปฺลิ-ตฺวฺ-กฺทฺ๖:๓๕ฯ๘ฯ๔": "ราชา มุขํ มนุสฺสานํ, ",
  "ปฺลิ-ตฺวฺ-กฺทฺ๖:๓๕ฯ๘ฯ๕": "นทีนํ สาคโร มุขํฯ ",
  "ปฺลิ-ตฺวฺ-กฺทฺ๖:๓๕ฯ๘ฯ๖": "นกฺขตฺตานํ มุขํ จนฺโท, ",
  "ปฺลิ-ตฺวฺ-กฺทฺ๖:๓๕ฯ๘ฯ๗": "อาทิจฺโจ ตปตํ มุขํ; ",
  "ปฺลิ-ตฺวฺ-กฺทฺ๖:๓๕ฯ๘ฯ๘": "ปุญฺญํ อากงฺขมานานํ, ",
  "ปฺลิ-ตฺวฺ-กฺทฺ๖:๓๕ฯ๘ฯ๙": "สงฺโฆ เว ยชตํ มุขนฺ”ติฯ ",
  "ปฺลิ-ตฺวฺ-กฺทฺ๖:๓๕ฯ๘ฯ๑๐": "อถ โข ภควา เกณิยํ ชฏิลํ อิมาหิ คาถาหิ อนุโมทิตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๓๖ฯ๑ฯ๐": "๒๔ฯ โรชมลฺลวตฺถุ ",
  "ปฺลิ-ตฺวฺ-กฺทฺ๖:๓๖ฯ๑ฯ๑": "อถ โข ภควา อาปเณ ยถาภิรนฺตํ วิหริตฺวา เยน กุสินารา เตน จาริกํ ปกฺกามิ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
  "ปฺลิ-ตฺวฺ-กฺทฺ๖:๓๖ฯ๑ฯ๒": "อโสฺสสุํ โข โกสินารกา มลฺลา—“ภควา กิร กุสินารํ อาคจฺฉติ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหี”ติฯ ",
  "ปฺลิ-ตฺวฺ-กฺทฺ๖:๓๖ฯ๑ฯ๓": "เต สงฺครํ อกํสุ—“โย ภควโต ปจฺจุคฺคมนํ น กริสฺสติ, ปญฺจสตานิสฺส ทณฺโฑ”ติฯ ",
  "ปฺลิ-ตฺวฺ-กฺทฺ๖:๓๖ฯ๑ฯ๔": "เตน โข ปน สมเยน โรโช มโลฺล อายสฺมโต อานนฺทสฺส สหาโย โหติฯ ",
  "ปฺลิ-ตฺวฺ-กฺทฺ๖:๓๖ฯ๑ฯ๕": "อถ โข ภควา อนุปุพฺเพน จาริกํ จรมาโน เยน กุสินารา ตทวสริฯ ",
  "ปฺลิ-ตฺวฺ-กฺทฺ๖:๓๖ฯ๒ฯ๑": "อถ โข โกสินารกา มลฺลา ภควโต ปจฺจุคฺคมนํ อกํสุฯ ",
  "ปฺลิ-ตฺวฺ-กฺทฺ๖:๓๖ฯ๒ฯ๒": "อถ โข โรโช มโลฺล ภควโต ปจฺจุคฺคมนํ กริตฺวา เยนายสฺมา อานนฺโท เตนุปสงฺกมิ, อุปสงฺกมิตฺวา อายสฺมนฺตํ อานนฺทํ อภิวาเทตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๖:๓๖ฯ๒ฯ๓": "เอกมนฺตํ ฐิตํ โข โรชํ มลฺลํ อายสฺมา อานนฺโท เอตทโวจ—",
  "ปฺลิ-ตฺวฺ-กฺทฺ๖:๓๖ฯ๒ฯ๔": "“อุฬารํ โข เต อิทํ, อาวุโส โรช, ยํ ตฺวํ ภควโต ปจฺจุคฺคมนํ อกาสี”ติฯ ",
  "ปฺลิ-ตฺวฺ-กฺทฺ๖:๓๖ฯ๒ฯ๕": "“นาหํ, ภนฺเต อานนฺท, พหุกโต พุทฺเธ วา ธมฺเม วา สงฺเฆ วา; ",
  "ปฺลิ-ตฺวฺ-กฺทฺ๖:๓๖ฯ๒ฯ๖": "อปิ จ ญาตีหิ สงฺคโร กโต—‘โย ภควโต ปจฺจุคฺคมนํ น กริสฺสติ, ปญฺจสตานิสฺส ทณฺโฑ’ติ; ",
  "ปฺลิ-ตฺวฺ-กฺทฺ๖:๓๖ฯ๒ฯ๗": "โส โข อหํ, ภนฺเต อานนฺท, ญาตีนํ ทณฺฑภยา เอวาหํ ภควโต ปจฺจุคฺคมนํ อกาสินฺ”ติฯ ",
  "ปฺลิ-ตฺวฺ-กฺทฺ๖:๓๖ฯ๒ฯ๘": "อถ โข อายสฺมา อานนฺโท อนตฺตมโน อโหสิ “กถญฺหิ นาม โรโช มโลฺล เอวํ วกฺขตี”ติ? ",
  "ปฺลิ-ตฺวฺ-กฺทฺ๖:๓๖ฯ๓ฯ๑": "อถ โข อายสฺมา อานนฺโท เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๖ฯ๓ฯ๒": "เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๖ฯ๓ฯ๓": "“อยํ, ภนฺเต, โรโช มโลฺล อภิญฺญาโต ญาตมนุโสฺสฯ ",
  "ปฺลิ-ตฺวฺ-กฺทฺ๖:๓๖ฯ๓ฯ๔": "มหตฺถิโก โข ปน เอวรูปานํ ญาตมนุสฺสานํ อิมสฺมึ ธมฺมวินเย ปสาโทฯ ",
  "ปฺลิ-ตฺวฺ-กฺทฺ๖:๓๖ฯ๓ฯ๕": "สาธุ, ภนฺเต, ภควา ตถา กโรตุ, ยถา โรโช มโลฺล อิมสฺมึ ธมฺมวินเย ปสีเทยฺยา”ติฯ ",
  "ปฺลิ-ตฺวฺ-กฺทฺ๖:๓๖ฯ๓ฯ๖": "“น โข ตํ, อานนฺท, ทุกฺกรํ ตถาคเตน, ยถา โรโช มโลฺล อิมสฺมึ ธมฺมวินเย ปสีเทยฺยา”ติฯ ",
  "ปฺลิ-ตฺวฺ-กฺทฺ๖:๓๖ฯ๔ฯ๑": "อถ โข ภควา โรชํ มลฺลํ เมตฺเตน จิตฺเตน ผริตฺวา อุฏฺฐายาสนา วิหารํ ปาวิสิฯ ",
  "ปฺลิ-ตฺวฺ-กฺทฺ๖:๓๖ฯ๔ฯ๒": "อถ โข โรโช มโลฺล ภควโต เมตฺเตน จิตฺเตน ผุฏฺโฐ, เสยฺยถาปิ นาม คาวึ ตรุณวจฺโฉ; ",
  "ปฺลิ-ตฺวฺ-กฺทฺ๖:๓๖ฯ๔ฯ๓": "เอวเมว วิหาเรน วิหารํ ปริเวเณน ปริเวณํ อุปสงฺกมิตฺวา ภิกฺขู ปุจฺฉติ—",
  "ปฺลิ-ตฺวฺ-กฺทฺ๖:๓๖ฯ๔ฯ๔": "“กหํ นุ โข, ภนฺเต, เอตรหิ โส ภควา วิหรติ อรหํ สมฺมาสมฺพุทฺโธ, ทสฺสนกามา หิ มยํ ตํ ภควนฺตํ อรหนฺตํ สมฺมาสมฺพุทฺธนฺ”ติฯ ",
  "ปฺลิ-ตฺวฺ-กฺทฺ๖:๓๖ฯ๔ฯ๕": "“เอสาวุโส โรช, วิหาโร สํวุตทฺวาโร, เตน อปฺปสทฺโท อุปสงฺกมิตฺวา อตรมาโน อาฬินฺทํ ปวิสิตฺวา อุกฺกาสิตฺวา อคฺคฬํ อาโกเฏหิ, วิวริสฺสติ เต ภควา ทฺวารนฺ”ติฯ ",
  "ปฺลิ-ตฺวฺ-กฺทฺ๖:๓๖ฯ๕ฯ๑": "อถ โข โรโช มโลฺล เยน โส วิหาโร สํวุตทฺวาโร, เตน อปฺปสทฺโท อุปสงฺกมิตฺวา อตรมาโน อาฬินฺทํ ปวิสิตฺวา อุกฺกาสิตฺวา อคฺคฬํ อาโกเฏสิฯ วิวริ ภควา ทฺวารํฯ ",
  "ปฺลิ-ตฺวฺ-กฺทฺ๖:๓๖ฯ๕ฯ๒": "อถ โข โรโช มโลฺล วิหารํ ปวิสิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๖ฯ๕ฯ๓": "เอกมนฺตํ นิสินฺนสฺส โข โรชสฺส มลฺลสฺส ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๖:๓๖ฯ๕ฯ๔": "ทานกถํ …เป… ",
  "ปฺลิ-ตฺวฺ-กฺทฺ๖:๓๖ฯ๕ฯ๕": "อปรปฺปจฺจโย สตฺถุสาสเน ภควนฺตํ เอตทโวจ—",
  "ปฺลิ-ตฺวฺ-กฺทฺ๖:๓๖ฯ๕ฯ๖": "“สาธุ, ภนฺเต, อยฺยา มมญฺเญว ปฏิคฺคเณฺหยฺยุํ จีวรปิณฺฑปาตเสนาสนคิลานปฺปจฺจยเภสชฺชปริกฺขารํ, โน อญฺเญสนฺ”ติฯ ",
  "ปฺลิ-ตฺวฺ-กฺทฺ๖:๓๖ฯ๕ฯ๗": "“เยสํ โข, โรช, เสกฺเขน ญาเณน เสกฺเขน ทสฺสเนน ธมฺโม ทิฏฺโฐ เสยฺยถาปิ ตยา, เตสมฺปิ เอวํ โหติ—",
  "ปฺลิ-ตฺวฺ-กฺทฺ๖:๓๖ฯ๕ฯ๘": "‘อโห นูน อยฺยา อมฺหากญฺเญว ปฏิคฺคเณฺหยฺยุํ จีวรปิณฺฑปาตเสนาสนคิลานปฺปจฺจยเภสชฺชปริกฺขารํ, โน อญฺเญสนฺ’ติฯ ",
  "ปฺลิ-ตฺวฺ-กฺทฺ๖:๓๖ฯ๕ฯ๙": "เตน หิ, โรช, ตว เจว ปฏิคฺคหิสฺสนฺติ อญฺเญสญฺจา”ติฯ ",
  "ปฺลิ-ตฺวฺ-กฺทฺ๖:๓๖ฯ๖ฯ๑": "เตน โข ปน สมเยน กุสินารายํ ปณีตานํ ภตฺตานํ ภตฺตปฏิปาฏิ อฏฺฐิตา โหติฯ ",
  "ปฺลิ-ตฺวฺ-กฺทฺ๖:๓๖ฯ๖ฯ๒": "อถ โข โรชสฺส มลฺลสฺส ปฏิปาฏึ อลภนฺตสฺส เอตทโหสิ—",
  "ปฺลิ-ตฺวฺ-กฺทฺ๖:๓๖ฯ๖ฯ๓": "“ยนฺนูนาหํ ภตฺตคฺคํ โอโลเกยฺยํ, ยํ ภตฺตคฺเค นาสฺส, ตํ ปฏิยาเทยฺยนฺ”ติฯ ",
  "ปฺลิ-ตฺวฺ-กฺทฺ๖:๓๖ฯ๖ฯ๔": "อถ โข โรโช มโลฺล ภตฺตคฺคํ โอโลเกนฺโต เทฺว นาทฺทส—",
  "ปฺลิ-ตฺวฺ-กฺทฺ๖:๓๖ฯ๖ฯ๕": "ฑากญฺจ ปิฏฺฐขาทนียญฺจฯ ",
  "ปฺลิ-ตฺวฺ-กฺทฺ๖:๓๖ฯ๖ฯ๖": "อถ โข โรโช มโลฺล เยนายสฺมา อานนฺโท เตนุปสงฺกมิ; อุปสงฺกมิตฺวา อายสฺมนฺตํ อานนฺทํ เอตทโวจ—",
  "ปฺลิ-ตฺวฺ-กฺทฺ๖:๓๖ฯ๖ฯ๗": "“อิธ เม, ภนฺเต อานนฺท, ปฏิปาฏึ อลภนฺตสฺส เอตทโหสิ—",
  "ปฺลิ-ตฺวฺ-กฺทฺ๖:๓๖ฯ๖ฯ๘": "‘ยนฺนูนาหํ ภตฺตคฺคํ โอโลเกยฺยํ, ยํ ภตฺตคฺเค นาสฺส, ตํ ปฏิยาเทยฺยนฺ’ติฯ ",
  "ปฺลิ-ตฺวฺ-กฺทฺ๖:๓๖ฯ๖ฯ๙": "โส โข อหํ, ภนฺเต อานนฺท, ภตฺตคฺคํ โอโลเกนฺโต เทฺว นาทฺทสํ—",
  "ปฺลิ-ตฺวฺ-กฺทฺ๖:๓๖ฯ๖ฯ๑๐": "ฑากญฺจ ปิฏฺฐขาทนียญฺจฯ ",
  "ปฺลิ-ตฺวฺ-กฺทฺ๖:๓๖ฯ๖ฯ๑๑": "สจาหํ, ภนฺเต อานนฺท, ปฏิยาเทยฺยํ ฑากญฺจ ปิฏฺฐขาทนียญฺจ, ปฏิคฺคเณฺหยฺย เม ภควา”ติ? ",
  "ปฺลิ-ตฺวฺ-กฺทฺ๖:๓๖ฯ๖ฯ๑๒": "“เตน หิ, โรช, ภควนฺตํ ปฏิปุจฺฉิสฺสามี”ติฯ ",
  "ปฺลิ-ตฺวฺ-กฺทฺ๖:๓๖ฯ๗ฯ๑": "อถ โข อายสฺมา อานนฺโท ภควโต เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๖:๓๖ฯ๗ฯ๒": "“เตน หานนฺท, ปฏิยาเทตู”ติฯ ",
  "ปฺลิ-ตฺวฺ-กฺทฺ๖:๓๖ฯ๗ฯ๓": "“เตน หิ, โรช, ปฏิยาเทหี”ติฯ ",
  "ปฺลิ-ตฺวฺ-กฺทฺ๖:๓๖ฯ๗ฯ๔": "อถ โข โรโช มโลฺล ตสฺสา รตฺติยา อจฺจเยน ปหูตํ ฑากญฺจ ปิฏฺฐขาทนียญฺจ ปฏิยาทาเปตฺวา ภควโต อุปนาเมสิ—",
  "ปฺลิ-ตฺวฺ-กฺทฺ๖:๓๖ฯ๗ฯ๕": "“ปฏิคฺคณฺหาตุ เม, ภนฺเต, ภควา ฑากญฺจ ปิฏฺฐขาทนียญฺจา”ติฯ ",
  "ปฺลิ-ตฺวฺ-กฺทฺ๖:๓๖ฯ๗ฯ๖": "“เตน หิ, โรช, ภิกฺขูนํ เทหี”ติฯ ",
  "ปฺลิ-ตฺวฺ-กฺทฺ๖:๓๖ฯ๗ฯ๗": "อถ โข โรโช มโลฺล ภิกฺขูนํ เทติฯ ",
  "ปฺลิ-ตฺวฺ-กฺทฺ๖:๓๖ฯ๗ฯ๘": "ภิกฺขู กุกฺกุจฺจายนฺตา น ปฏิคฺคณฺหนฺติฯ ",
  "ปฺลิ-ตฺวฺ-กฺทฺ๖:๓๖ฯ๗ฯ๙": "“ปฏิคฺคณฺหถ, ภิกฺขเว, ปริภุญฺชถา”ติฯ ",
  "ปฺลิ-ตฺวฺ-กฺทฺ๖:๓๖ฯ๘ฯ๑": "อถ โข โรโช มโลฺล พุทฺธปฺปมุขํ ภิกฺขุสงฺฆํ ปหูเตหิ ฑาเกหิ จ ปิฏฺฐขาทนีเยหิ จ สหตฺถา สนฺตปฺเปตฺวา สมฺปวาเรตฺวา ภควนฺตํ โธตหตฺถํ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๖:๓๖ฯ๘ฯ๒": "เอกมนฺตํ นิสินฺนํ โข โรชํ มลฺลํ ภควา ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๖:๓๖ฯ๘ฯ๓": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๓๖ฯ๘ฯ๔": "“อนุชานามิ, ภิกฺขเว, สพฺพญฺจ ฑากํ สพฺพญฺจ ปิฏฺฐขาทนียนฺ”ติฯ ",
  "ปฺลิ-ตฺวฺ-กฺทฺ๖:๓๗ฯ๑ฯ๐": "๒๕ฯ วุฑฺฒปพฺพชิตวตฺถุ ",
  "ปฺลิ-ตฺวฺ-กฺทฺ๖:๓๗ฯ๑ฯ๑": "อถ โข ภควา กุสินารายํ ยถาภิรนฺตํ วิหริตฺวา เยน อาตุมา เตน จาริกํ ปกฺกามิ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
  "ปฺลิ-ตฺวฺ-กฺทฺ๖:๓๗ฯ๑ฯ๒": "เตน โข ปน สมเยน อญฺญตโร วุฑฺฒปพฺพชิโต อาตุมายํ ปฏิวสติ นหาปิตปุพฺโพฯ ",
  "ปฺลิ-ตฺวฺ-กฺทฺ๖:๓๗ฯ๑ฯ๓": "ตสฺส เทฺว ทารกา โหนฺติ, มญฺชุกา ปฏิภาเนยฺยกา, ทกฺขา ปริโยทาตสิปฺปา สเก อาจริยเก นหาปิตกมฺเมฯ ",
  "ปฺลิ-ตฺวฺ-กฺทฺ๖:๓๗ฯ๒ฯ๑": "อโสฺสสิ โข โส วุฑฺฒปพฺพชิโต—“ภควา กิร อาตุมํ อาคจฺฉติ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหี”ติฯ ",
  "ปฺลิ-ตฺวฺ-กฺทฺ๖:๓๗ฯ๒ฯ๒": "อถ โข โส วุฑฺฒปพฺพชิโต เต ทารเก เอตทโวจ—",
  "ปฺลิ-ตฺวฺ-กฺทฺ๖:๓๗ฯ๒ฯ๓": "“ภควา กิร, ตาตา, อาตุมํ อาคจฺฉติ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
  "ปฺลิ-ตฺวฺ-กฺทฺ๖:๓๗ฯ๒ฯ๔": "คจฺฉถ ตุเมฺห, ตาตา, ขุรภณฺฑํ อาทาย นาฬิยาวาปเกน อนุฆรกํ อนุฆรกํ อาหิณฺฑถ, โลณมฺปิ, เตลมฺปิ, ตณฺฑุลมฺปิ, ขาทนียมฺปิ สํหรถ, ภควโต อาคตสฺส ยาคุปานํ กริสฺสามา”ติฯ ",
  "ปฺลิ-ตฺวฺ-กฺทฺ๖:๓๗ฯ๓ฯ๑": "“เอวํ, ตาตา”ติ โข เต ทารกา ตสฺส วุฑฺฒปพฺพชิตสฺส ปฏิสฺสุณิตฺวา ขุรภณฺฑํ อาทาย นาฬิยาวาปเกน อนุฆรกํ อนุฆรกํ อาหิณฺฑนฺติ, โลณมฺปิ, เตลมฺปิ, ตณฺฑุลมฺปิ, ขาทนียมฺปิ สํหรนฺตาฯ ",
  "ปฺลิ-ตฺวฺ-กฺทฺ๖:๓๗ฯ๓ฯ๒": "มนุสฺสา เต ทารเก มญฺชุเก ปฏิภาเนยฺยเก ปสฺสิตฺวา เยปิ น การาเปตุกามา เตปิ การาเปนฺติ, การาเปตฺวาปิ พหุํ เทนฺติฯ ",
  "ปฺลิ-ตฺวฺ-กฺทฺ๖:๓๗ฯ๓ฯ๓": "อถ โข เต ทารกา พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สํหรึสุฯ ",
  "ปฺลิ-ตฺวฺ-กฺทฺ๖:๓๗ฯ๔ฯ๑": "อถ โข ภควา อนุปุพฺเพน จาริกํ จรมาโน เยน อาตุมา ตทวสริฯ ",
  "ปฺลิ-ตฺวฺ-กฺทฺ๖:๓๗ฯ๔ฯ๒": "ตตฺร สุทํ ภควา อาตุมายํ วิหรติ ภุสาคาเรฯ ",
  "ปฺลิ-ตฺวฺ-กฺทฺ๖:๓๗ฯ๔ฯ๓": "อถ โข โส วุฑฺฒปพฺพชิโต ตสฺสา รตฺติยา อจฺจเยน ปหูตํ ยาคุํ ปฏิยาทาเปตฺวา ภควโต อุปนาเมสิ—",
  "ปฺลิ-ตฺวฺ-กฺทฺ๖:๓๗ฯ๔ฯ๔": "“ปฏิคฺคณฺหาตุ เม, ภนฺเต, ภควา ยาคุนฺ”ติฯ ",
  "ปฺลิ-ตฺวฺ-กฺทฺ๖:๓๗ฯ๔ฯ๕": "ชานนฺตาปิ ตถาคตา ปุจฺฉนฺติ …เป… ",
  "ปฺลิ-ตฺวฺ-กฺทฺ๖:๓๗ฯ๔ฯ๖": "สาวกานํ วา สิกฺขาปทํ ปญฺญเปสฺสามาติฯ ",
  "ปฺลิ-ตฺวฺ-กฺทฺ๖:๓๗ฯ๔ฯ๗": "อถ โข ภควา ตํ วุฑฺฒปพฺพชิตํ เอตทโวจ—",
  "ปฺลิ-ตฺวฺ-กฺทฺ๖:๓๗ฯ๔ฯ๘": "“กุตายํ, ภิกฺขุ, ยาคู”ติ? ",
  "ปฺลิ-ตฺวฺ-กฺทฺ๖:๓๗ฯ๔ฯ๙": "อถ โข โส วุฑฺฒปพฺพชิโต ภควโต เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๖:๓๗ฯ๕ฯ๑": "วิครหิ พุทฺโธ ภควา—",
  "ปฺลิ-ตฺวฺ-กฺทฺ๖:๓๗ฯ๕ฯ๒": "“อนนุจฺฉวิกํ, โมฆปุริส, อนนุโลมิกํ อปฺปติรูปํ อสฺสามณกํ อกปฺปิยํ อกรณียํฯ ",
  "ปฺลิ-ตฺวฺ-กฺทฺ๖:๓๗ฯ๕ฯ๓": "กถญฺหิ นาม ตฺวํ, โมฆปุริส, ปพฺพชิโต อกปฺปิเย สมาทเปสฺสสิฯ ",
  "ปฺลิ-ตฺวฺ-กฺทฺ๖:๓๗ฯ๕ฯ๔": "เนตํ, โมฆปุริส, อปฺปสนฺนานํ วา ปสาทาย …เป… ",
  "ปฺลิ-ตฺวฺ-กฺทฺ๖:๓๗ฯ๕ฯ๕": "วิครหิตฺวา ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๖:๓๗ฯ๕ฯ๖": "“น, ภิกฺขเว, ปพฺพชิเตน อกปฺปิเย สมาทเปตพฺพํ, โย สมาทเปยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๖:๓๗ฯ๕ฯ๗": "น จ, ภิกฺขเว, นหาปิตปุพฺเพน ขุรภณฺฑํ ปริหริตพฺพํฯ ",
  "ปฺลิ-ตฺวฺ-กฺทฺ๖:๓๗ฯ๕ฯ๘": "โย ปริหเรยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๖:๓๘ฯ๑ฯ๑": "อถ โข ภควา อาตุมายํ ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๖:๓๘ฯ๑ฯ๒": "อนุปุพฺเพน จาริกํ จรมาโน เยน สาวตฺถิ ตทวสริฯ ",
  "ปฺลิ-ตฺวฺ-กฺทฺ๖:๓๘ฯ๑ฯ๓": "ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
  "ปฺลิ-ตฺวฺ-กฺทฺ๖:๓๘ฯ๑ฯ๔": "เตน โข ปน สมเยน สาวตฺถิยํ พหุํ ผลขาทนียํ อุปฺปนฺนํ โหติฯ ",
  "ปฺลิ-ตฺวฺ-กฺทฺ๖:๓๘ฯ๑ฯ๕": "อถ โข ภิกฺขูนํ เอตทโหสิ—",
  "ปฺลิ-ตฺวฺ-กฺทฺ๖:๓๘ฯ๑ฯ๖": "“กึ นุ โข ภควตา ผลขาทนียํ อนุญฺญาตํ, กึ อนนุญฺญาตนฺ”ติ? ",
  "ปฺลิ-ตฺวฺ-กฺทฺ๖:๓๘ฯ๑ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๓๘ฯ๑ฯ๘": "“อนุชานามิ, ภิกฺขเว, สพฺพํ ผลขาทนียนฺ”ติฯ ",
  "ปฺลิ-ตฺวฺ-กฺทฺ๖:๓๙ฯ๑ฯ๑": "เตน โข ปน สมเยน สงฺฆิกานิ พีชานิ ปุคฺคลิกาย ภูมิยา โรปิยนฺติ, ปุคฺคลิกานิ พีชานิ สงฺฆิกาย ภูมิยา โรปิยนฺติฯ ",
  "ปฺลิ-ตฺวฺ-กฺทฺ๖:๓๙ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๓๙ฯ๑ฯ๓": "“สงฺฆิกานิ, ภิกฺขเว, พีชานิ ปุคฺคลิกาย ภูมิยา โรปิตานิ ภาคํ ทตฺวา ปริภุญฺชิตพฺพานิฯ ",
  "ปฺลิ-ตฺวฺ-กฺทฺ๖:๓๙ฯ๑ฯ๔": "ปุคฺคลิกานิ พีชานิ สงฺฆิกาย ภูมิยา โรปิตานิ ภาคํ ทตฺวา ปริภุญฺชิตพฺพานี”ติฯ ",
  "ปฺลิ-ตฺวฺ-กฺทฺ๖:๔๐ฯ๑ฯ๐": "๒๖ฯ จตุมหาปเทสกถา ",
  "ปฺลิ-ตฺวฺ-กฺทฺ๖:๔๐ฯ๑ฯ๑": "เตน โข ปน สมเยน ภิกฺขูนํ กิสฺมิญฺจิ กิสฺมิญฺจิ ฐาเน กุกฺกุจฺจํ อุปฺปชฺชติ—",
  "ปฺลิ-ตฺวฺ-กฺทฺ๖:๔๐ฯ๑ฯ๒": "“กึ นุ โข ภควตา อนุญฺญาตํ, กึ อนนุญฺญาตนฺ”ติ? ",
  "ปฺลิ-ตฺวฺ-กฺทฺ๖:๔๐ฯ๑ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๔๐ฯ๑ฯ๔": "“ยํ, ภิกฺขเว, มยา ‘อิทํ น กปฺปตี’ติ อปฺปฏิกฺขิตฺตํ ตญฺเจ อกปฺปิยํ อนุโลเมติ, กปฺปิยํ ปฏิพาหติ, ตํ โว น กปฺปติฯ ",
  "ปฺลิ-ตฺวฺ-กฺทฺ๖:๔๐ฯ๑ฯ๕": "ยํ, ภิกฺขเว, มยา ‘อิทํ น กปฺปตี’ติ อปฺปฏิกฺขิตฺตํ ตญฺเจ กปฺปิยํ อนุโลเมติ, อกปฺปิยํ ปฏิพาหติ, ตํ โว กปฺปติฯ ",
  "ปฺลิ-ตฺวฺ-กฺทฺ๖:๔๐ฯ๑ฯ๖": "ยํ, ภิกฺขเว, มยา ‘อิทํ กปฺปตี’ติ อนนุญฺญาตํ ตญฺเจ อกปฺปิยํ อนุโลเมติ, กปฺปิยํ ปฏิพาหติ, ตํ โว น กปฺปติฯ ",
  "ปฺลิ-ตฺวฺ-กฺทฺ๖:๔๐ฯ๑ฯ๗": "ยํ, ภิกฺขเว, มยา ‘อิทํ กปฺปตี’ติ อนนุญฺญาตํ, ตญฺเจ กปฺปิยํ อนุโลเมติ, อกปฺปิยํ ปฏิพาหติ, ตํ โว กปฺปตี”ติฯ ",
  "ปฺลิ-ตฺวฺ-กฺทฺ๖:๔๐ฯ๒ฯ๑": "อถ โข ภิกฺขูนํ เอตทโหสิ—",
  "ปฺลิ-ตฺวฺ-กฺทฺ๖:๔๐ฯ๒ฯ๒": "“กปฺปติ นุ โข ยาวกาลิเกน ยามกาลิกํ, น นุ โข กปฺปติ? ",
  "ปฺลิ-ตฺวฺ-กฺทฺ๖:๔๐ฯ๒ฯ๓": "กปฺปติ นุ โข ยาวกาลิเกน สตฺตาหกาลิกํ, น นุ โข กปฺปติ? ",
  "ปฺลิ-ตฺวฺ-กฺทฺ๖:๔๐ฯ๒ฯ๔": "กปฺปติ นุ โข ยาวกาลิเกน ยาวชีวิกํ, น นุ โข กปฺปติ? ",
  "ปฺลิ-ตฺวฺ-กฺทฺ๖:๔๐ฯ๒ฯ๕": "กปฺปติ นุ โข ยามกาลิเกน สตฺตาหกาลิกํ, น นุ โข กปฺปติ? ",
  "ปฺลิ-ตฺวฺ-กฺทฺ๖:๔๐ฯ๒ฯ๖": "กปฺปติ นุ โข ยามกาลิเกน ยาวชีวิกํ, น นุ โข กปฺปติ? ",
  "ปฺลิ-ตฺวฺ-กฺทฺ๖:๔๐ฯ๒ฯ๗": "กปฺปติ นุ โข สตฺตาหกาลิเกน ยาวชีวิกํ, น นุ โข กปฺปตี”ติ? ",
  "ปฺลิ-ตฺวฺ-กฺทฺ๖:๔๐ฯ๒ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๑": "“ยาวกาลิเกน, ภิกฺขเว, ยามกาลิกํ, ตทหุ ปฏิคฺคหิตํ กาเล กปฺปติ, วิกาเล น กปฺปติฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๒": "ยาวกาลิเกน, ภิกฺขเว, สตฺตาหกาลิกํ, ตทหุ ปฏิคฺคหิตํ กาเล กปฺปติ, วิกาเล น กปฺปติฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๓": "ยาวกาลิเกน, ภิกฺขเว, ยาวชีวิกํ, ตทหุ ปฏิคฺคหิตํ กาเล กปฺปติ, วิกาเล น กปฺปติฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๔": "ยามกาลิเกน, ภิกฺขเว, สตฺตาหกาลิกํ, ตทหุ ปฏิคฺคหิตํ ยาเม กปฺปติ, ยามาติกฺกนฺเต น กปฺปติฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๕": "ยามกาลิเกน, ภิกฺขเว, ยาวชีวิกํ, ตทหุ ปฏิคฺคหิตํ ยาเม กปฺปติ, ยามาติกฺกนฺเต น กปฺปติฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๖": "สตฺตาหกาลิเกน, ภิกฺขเว, ยาวชีวิกํ ปฏิคฺคหิตํ, สตฺตาหํ กปฺปติ, สตฺตาหาติกฺกนฺเต น กปฺปตี”ติฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๗": "เภสชฺชกฺขนฺธโก ฉฏฺโฐฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๘": "ตสฺสุทฺทานํ ",
  "ปฺลิ-ตฺวฺ-กฺทฺ๖:๔๐ฯ๓ฯ๙": "สารทิเก วิกาเลปิ, ",
  "ปฺลิ-ตฺวฺ-กฺทฺ๖:๔๐ฯ๓ฯ๑๐": "วสํ มูเล ปิฏฺเฐหิ จ; ",
  "ปฺลิ-ตฺวฺ-กฺทฺ๖:๔๐ฯ๓ฯ๑๑": "กสาเวหิ ปณฺณํ ผลํ, ",
  "ปฺลิ-ตฺวฺ-กฺทฺ๖:๔๐ฯ๓ฯ๑๒": "ชตุ โลณํ ฉกณญฺจฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๑๓": "จุณฺณํ จาลินิ มํสญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๑๔": "อญฺชนํ อุปปิสนี; ",
  "ปฺลิ-ตฺวฺ-กฺทฺ๖:๔๐ฯ๓ฯ๑๕": "อญฺชนี อุจฺจาปารุตา, ",
  "ปฺลิ-ตฺวฺ-กฺทฺ๖:๔๐ฯ๓ฯ๑๖": "สลากา สลากฐานึฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๑๗": "ถวิกํสพทฺธกํ สุตฺตํ, ",
  "ปฺลิ-ตฺวฺ-กฺทฺ๖:๔๐ฯ๓ฯ๑๘": "มุทฺธนิเตลนตฺถุ จ; ",
  "ปฺลิ-ตฺวฺ-กฺทฺ๖:๔๐ฯ๓ฯ๑๙": "นตฺถุกรณี ธูมญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๒๐": "เนตฺตญฺจาปิธนตฺถวิฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๒๑": "เตลปาเกสุ มชฺชญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๒๒": "อติกฺขิตฺตํ อพฺภญฺชนํ; ",
  "ปฺลิ-ตฺวฺ-กฺทฺ๖:๔๐ฯ๓ฯ๒๓": "ตุมฺพํ เสทํ สมฺภารญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๒๔": "มหา ภงฺโคทกํ ตถาฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๒๕": "ทกโกฏฺฐํ โลหิตญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๒๖": "วิสาณํ ปาทพฺภญฺชนํ; ",
  "ปฺลิ-ตฺวฺ-กฺทฺ๖:๔๐ฯ๓ฯ๒๗": "ปชฺชํ สตฺถํ กสาวญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๒๘": "ติลกกฺกํ กพฬิกํฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๒๙": "โจฬํ สาสปกุฏฺฏญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๓๐": "ธูม สกฺขริกาย จ; ",
  "ปฺลิ-ตฺวฺ-กฺทฺ๖:๔๐ฯ๓ฯ๓๑": "วณเตลํ วิกาสิกํ, ",
  "ปฺลิ-ตฺวฺ-กฺทฺ๖:๔๐ฯ๓ฯ๓๒": "วิกฏญฺจ ปฏิคฺคหํฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๓๓": "คูถํ กโรนฺโต โลฬิญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๓๔": "ขารํ มุตฺตหรีตกํ; ",
  "ปฺลิ-ตฺวฺ-กฺทฺ๖:๔๐ฯ๓ฯ๓๕": "คนฺธา วิเรจนญฺเจว, ",
  "ปฺลิ-ตฺวฺ-กฺทฺ๖:๔๐ฯ๓ฯ๓๖": "อจฺฉากฏํ กฏากฏํฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๓๗": "ปฏิจฺฉาทนิ ปพฺภารา, ",
  "ปฺลิ-ตฺวฺ-กฺทฺ๖:๔๐ฯ๓ฯ๓๘": "อาราม สตฺตาเหน จ; ",
  "ปฺลิ-ตฺวฺ-กฺทฺ๖:๔๐ฯ๓ฯ๓๙": "คุฬํ มุคฺคํ โสวีรญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๔๐": "สามํปากา ปุนาปเจฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๔๑": "ปุนานุญฺญาสิ ทุพฺภิกฺเข, ",
  "ปฺลิ-ตฺวฺ-กฺทฺ๖:๔๐ฯ๓ฯ๔๒": "ผลญฺจ ติลขาทนี; ",
  "ปฺลิ-ตฺวฺ-กฺทฺ๖:๔๐ฯ๓ฯ๔๓": "ปุเรภตฺตํ กายฑาโห, ",
  "ปฺลิ-ตฺวฺ-กฺทฺ๖:๔๐ฯ๓ฯ๔๔": "นิพฺพตฺตญฺจ ภคนฺทลํฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๔๕": "วตฺถิกมฺมญฺจ สุปฺปิญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๔๖": "มนุสฺสมํสเมว จ; ",
  "ปฺลิ-ตฺวฺ-กฺทฺ๖:๔๐ฯ๓ฯ๔๗": "หตฺถิอสฺสา สุนโข จ, ",
  "ปฺลิ-ตฺวฺ-กฺทฺ๖:๔๐ฯ๓ฯ๔๘": "อหิ สีหญฺจ ทีปิกํฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๔๙": "อจฺฉตรจฺฉมํสญฺจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๕๐": "ปฏิปาฏิ จ ยาคุ จ; ",
  "ปฺลิ-ตฺวฺ-กฺทฺ๖:๔๐ฯ๓ฯ๕๑": "ตรุณํ อญฺญตฺร คุฬํ, ",
  "ปฺลิ-ตฺวฺ-กฺทฺ๖:๔๐ฯ๓ฯ๕๒": "สุนิธาวสถาคารํฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๕๓": "คงฺคา โกฏิสจฺจกถา, ",
  "ปฺลิ-ตฺวฺ-กฺทฺ๖:๔๐ฯ๓ฯ๕๔": "อมฺพปาลี จ ลิจฺฉวี; ",
  "ปฺลิ-ตฺวฺ-กฺทฺ๖:๔๐ฯ๓ฯ๕๕": "อุทฺทิสฺส กตํ สุภิกฺขํ, ",
  "ปฺลิ-ตฺวฺ-กฺทฺ๖:๔๐ฯ๓ฯ๕๖": "ปุนเทว ปฏิกฺขิปิฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๕๗": "เมโฆ ยโส เมณฺฑโก จ, ",
  "ปฺลิ-ตฺวฺ-กฺทฺ๖:๔๐ฯ๓ฯ๕๘": "โครสํ ปาเถยฺยเกน จ; ",
  "ปฺลิ-ตฺวฺ-กฺทฺ๖:๔๐ฯ๓ฯ๕๙": "เกณิ อมฺโพ ชมฺพุ โจจ, ",
  "ปฺลิ-ตฺวฺ-กฺทฺ๖:๔๐ฯ๓ฯ๖๐": "โมจมธุมุทฺทิกสาลุกํฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๖๑": "ผารุสกา ฑากปิฏฺฐํ, ",
  "ปฺลิ-ตฺวฺ-กฺทฺ๖:๔๐ฯ๓ฯ๖๒": "อาตุมายํ นหาปิโต; ",
  "ปฺลิ-ตฺวฺ-กฺทฺ๖:๔๐ฯ๓ฯ๖๓": "สาวตฺถิยํ ผลํ พีชํ, ",
  "ปฺลิ-ตฺวฺ-กฺทฺ๖:๔๐ฯ๓ฯ๖๔": "กิสฺมึ ฐาเน จ กาลิเกติฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๖๕": "อิมมฺหิ ขนฺธเก วตฺถู เอกสตํ ฉวตฺถุฯ ",
  "ปฺลิ-ตฺวฺ-กฺทฺ๖:๔๐ฯ๓ฯ๖๖": "เภสชฺชกฺขนฺธโก นิฏฺฐิโตฯ "
}
