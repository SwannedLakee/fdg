{
  "ปฺลิ-ตฺวฺ-กฺทฺ๑๗:๐ฯ๑": "เถรวาท วินยปิฏก ",
  "ปฺลิ-ตฺวฺ-กฺทฺ๑๗:๐ฯ๒": "จูฬวคฺค ",
  "ปฺลิ-ตฺวฺ-กฺทฺ๑๗:๐ฯ๓": "๑๗ฯ สงฺฆเภทกกฺขนฺธก ",
  "ปฺลิ-ตฺวฺ-กฺทฺ๑๗:๐ฯ๔": "๑ฯ๑ ฉสกฺยปพฺพชฺชากถา ",
  "ปฺลิ-ตฺวฺ-กฺทฺ๑๗:๑ฯ๑ฯ๑": "เตน สมเยน พุทฺโธ ภควา อนุปิยายํ วิหรติ, อนุปิยํ นาม มลฺลานํ นิคโมฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๒": "เตน โข ปน สมเยน อภิญฺญาตา อภิญฺญาตา สกฺยกุมารา ภควนฺตํ ปพฺพชิตํ อนุปพฺพชนฺติฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๓": "เตน โข ปน สมเยน มหานาโม จ สกฺโก อนุรุทฺโธ จ สกฺโก เทฺวภาติกา โหนฺติฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๔": "อนุรุทฺโธ สกฺโก สุขุมาโล โหติฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๕": "ตสฺส ตโย ปาสาทา โหนฺติ—",
  "ปฺลิ-ตฺวฺ-กฺทฺ๑๗:๑ฯ๑ฯ๖": "เอโก เหมนฺติโก, เอโก คิมฺหิโก, เอโก วสฺสิโกฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๗": "โส วสฺสิเก ปาสาเท จตฺตาโร มาเส นิปฺปุริเสหิ ตูริเยหิ ปริจารยมาโน น เหฏฺฐาปาสาทํ โอโรหติฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๘": "อถ โข มหานามสฺส สกฺกสฺส เอตทโหสิ—",
  "ปฺลิ-ตฺวฺ-กฺทฺ๑๗:๑ฯ๑ฯ๙": "“เอตรหิ โข อภิญฺญาตา อภิญฺญาตา สกฺยกุมารา ภควนฺตํ ปพฺพชิตํ อนุปพฺพชนฺติฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๑๐": "อมฺหากญฺจ ปน กุลา นตฺถิ โกจิ อคารสฺมา อนคาริยํ ปพฺพชิโตฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๑๑": "ยนฺนูนาหํ วา ปพฺพเชยฺยํ, อนุรุทฺโธ วา”ติฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๑๒": "อถ โข มหานาโม สกฺโก เยน อนุรุทฺโธ สกฺโก เตนุปสงฺกมิ, อุปสงฺกมิตฺวา อนุรุทฺธํ สกฺกํ เอตทโวจ—",
  "ปฺลิ-ตฺวฺ-กฺทฺ๑๗:๑ฯ๑ฯ๑๓": "“เอตรหิ, ตาต อนุรุทฺธ, อภิญฺญาตา อภิญฺญาตา สกฺยกุมารา ภควนฺตํ ปพฺพชิตํ อนุปพฺพชนฺติฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๑๔": "อมฺหากญฺจ ปน กุลา นตฺถิ โกจิ อคารสฺมา อนคาริยํ ปพฺพชิโตฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๑๕": "เตน หิ ตฺวํ วา ปพฺพช, อหํ วา ปพฺพชิสฺสามี”ติฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๑๖": "“อหํ โข สุขุมาโล, นาหํ สกฺโกมิ อคารสฺมา อนคาริยํ ปพฺพชิตุํฯ ",
  "ปฺลิ-ตฺวฺ-กฺทฺ๑๗:๑ฯ๑ฯ๑๗": "ตฺวํ ปพฺพชาหี”ติฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๑": "“เอหิ โข เต, ตาต อนุรุทฺธ, ฆราวาสตฺถํ อนุสาสิสฺสามิฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๒": "ปฐมํ เขตฺตํ กสาเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๓": "กสาเปตฺวา วปาเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๔": "วปาเปตฺวา อุทกํ อภิเนตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๕": "อุทกํ อภิเนตฺวา อุทกํ นินฺเนตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๖": "อุทกํ นินฺเนตฺวา นิทฺธาเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๗": "นิทฺธาเปตฺวา ลวาเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๘": "ลวาเปตฺวา อุพฺพาหาเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๙": "อุพฺพาหาเปตฺวา ปุญฺชํ การาเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๑๐": "ปุญฺชํ การาเปตฺวา มทฺทาเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๑๑": "มทฺทาเปตฺวา ปลาลานิ อุทฺธราเปตพฺพานิฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๑๒": "ปลาลานิ อุทฺธราเปตฺวา ภุสิกา อุทฺธราเปตพฺพาฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๑๓": "ภุสิกํ อุทฺธราเปตฺวา โอปุนาเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๑๔": "โอปุนาเปตฺวา อติหราเปตพฺพํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๑๕": "อติหราเปตฺวา อายติมฺปิ วสฺสํ เอวเมว กาตพฺพํ, อายติมฺปิ วสฺสํ เอวเมว กาตพฺพนฺ”ติฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๑๖": "“น กมฺมา ขียนฺติ? ",
  "ปฺลิ-ตฺวฺ-กฺทฺ๑๗:๑ฯ๒ฯ๑๗": "น กมฺมานํ อนฺโต ปญฺญายติ? ",
  "ปฺลิ-ตฺวฺ-กฺทฺ๑๗:๑ฯ๒ฯ๑๘": "กทา กมฺมา ขียิสฺสนฺติ? ",
  "ปฺลิ-ตฺวฺ-กฺทฺ๑๗:๑ฯ๒ฯ๑๙": "กทา กมฺมานํ อนฺโต ปญฺญายิสฺสติ? ",
  "ปฺลิ-ตฺวฺ-กฺทฺ๑๗:๑ฯ๒ฯ๒๐": "กทา มยํ อปฺโปสฺสุกฺกา ปญฺจหิ กามคุเณหิ สมปฺปิตา สมงฺคีภูตา ปริจาเรสฺสามา”ติ? ",
  "ปฺลิ-ตฺวฺ-กฺทฺ๑๗:๑ฯ๒ฯ๒๑": "“น หิ, ตาต อนุรุทฺธ, กมฺมา ขียนฺติฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๒๒": "น กมฺมานํ อนฺโต ปญฺญายติฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๒๓": "อขีเณว กมฺเม ปิตโร จ ปิตามหา จ กาลงฺกตา”ติฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๒๔": "“เตน หิ ตฺวญฺเญว ฆราวาสตฺเถน อุปชานาหิฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๒๕": "อหํ อคารสฺมา อนคาริยํ ปพฺพชิสฺสามี”ติฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๒๖": "อถ โข อนุรุทฺโธ สกฺโก เยน มาตา เตนุปสงฺกมิ, อุปสงฺกมิตฺวา มาตรํ เอตทโวจ—",
  "ปฺลิ-ตฺวฺ-กฺทฺ๑๗:๑ฯ๒ฯ๒๗": "“อิจฺฉามหํ, อมฺม, อคารสฺมา อนคาริยํ ปพฺพชิตุํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๒๘": "อนุชานาหิ มํ อคารสฺมา อนคาริยํ ปพฺพชฺชายา”ติฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๒๙": "เอวํ วุตฺเต, อนุรุทฺธสฺส สกฺกสฺส มาตา อนุรุทฺธํ สกฺกํ เอตทโวจ—",
  "ปฺลิ-ตฺวฺ-กฺทฺ๑๗:๑ฯ๒ฯ๓๐": "“ตุเมฺห โข เม, ตาต อนุรุทฺธ, เทฺว ปุตฺตา ปิยา มนาปา อปฺปฏิกูลาฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๓๑": "มรเณนปิ โว อกามกา วินา ภวิสฺสามิฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๓๒": "กึ ปนาหํ ตุเมฺห ชีวนฺเต อนุชานิสฺสามิ อคารสฺมา อนคาริยํ ปพฺพชฺชายา”ติ? ",
  "ปฺลิ-ตฺวฺ-กฺทฺ๑๗:๑ฯ๒ฯ๓๓": "ทุติยมฺปิ โข …เป… ",
  "ปฺลิ-ตฺวฺ-กฺทฺ๑๗:๑ฯ๒ฯ๓๔": "ตติยมฺปิ โข อนุรุทฺโธ สกฺโก มาตรํ เอตทโวจ—",
  "ปฺลิ-ตฺวฺ-กฺทฺ๑๗:๑ฯ๒ฯ๓๕": "“อิจฺฉามหํ, อมฺม, อคารสฺมา อนคาริยํ ปพฺพชิตุํฯ ",
  "ปฺลิ-ตฺวฺ-กฺทฺ๑๗:๑ฯ๒ฯ๓๖": "อนุชานาหิ มํ อคารสฺมา อนคาริยํ ปพฺพชฺชายา”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๑": "เตน โข ปน สมเยน ภทฺทิโย สกฺยราชา สกฺยานํ รชฺชํ กาเรติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒": "โส จ อนุรุทฺธสฺส สกฺกสฺส สหาโย โหติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๓": "อถ โข อนุรุทฺธสฺส สกฺกสฺส มาตา—",
  "ปฺลิ-ตฺวฺ-กฺทฺ๑๗:๑ฯ๓ฯ๔": "“อยํ โข ภทฺทิโย สกฺยราชา สกฺยานํ รชฺชํ กาเรติ; ",
  "ปฺลิ-ตฺวฺ-กฺทฺ๑๗:๑ฯ๓ฯ๕": "อนุรุทฺธสฺส สกฺกสฺส สหาโย; ",
  "ปฺลิ-ตฺวฺ-กฺทฺ๑๗:๑ฯ๓ฯ๖": "โส น อุสฺสหติ อคารสฺมา อนคาริยํ ปพฺพชิตุนฺ”ติ—",
  "ปฺลิ-ตฺวฺ-กฺทฺ๑๗:๑ฯ๓ฯ๗": "อนุรุทฺธํ สกฺกํ เอตทโวจ—",
  "ปฺลิ-ตฺวฺ-กฺทฺ๑๗:๑ฯ๓ฯ๘": "“สเจ, ตาต อนุรุทฺธ, ภทฺทิโย สกฺยราชา อคารสฺมา อนคาริยํ ปพฺพชติ, เอวํ ตฺวมฺปิ ปพฺพชาหี”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๙": "อถ โข อนุรุทฺโธ สกฺโก เยน ภทฺทิโย สกฺยราชา เตนุปสงฺกมิ, อุปสงฺกมิตฺวา ภทฺทิยํ สกฺยราชานํ เอตทโวจ—",
  "ปฺลิ-ตฺวฺ-กฺทฺ๑๗:๑ฯ๓ฯ๑๐": "“มม โข, สมฺม, ปพฺพชฺชา ตว ปฏิพทฺธา”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๑๑": "“สเจ เต, สมฺม, ปพฺพชฺชา มม ปฏิพทฺธา วา อปฺปฏิพทฺธา วา สา โหตุ, อหํ ตยา; ",
  "ปฺลิ-ตฺวฺ-กฺทฺ๑๗:๑ฯ๓ฯ๑๒": "ยถา สุขํ ปพฺพชาหี”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๑๓": "“เอหิ, สมฺม, อุโภ อคารสฺมา อนคาริยํ ปพฺพชิสฺสามา”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๑๔": "“นาหํ, สมฺม, สกฺโกมิ อคารสฺมา อนคาริยํ ปพฺพชิตุนฺติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๑๕": "ยํ เต สกฺกา อญฺญํ มยา กาตุํ, กฺยาหํ กริสฺสามิฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๑๖": "ตฺวํ ปพฺพชาหี”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๑๗": "“มาตา โข มํ, สมฺม, เอวมาห—",
  "ปฺลิ-ตฺวฺ-กฺทฺ๑๗:๑ฯ๓ฯ๑๘": "‘สเจ, ตาต อนุรุทฺธ, ภทฺทิโย สกฺยราชา อคารสฺมา อนคาริยํ ปพฺพชติ, เอวํ ตฺวมฺปิ ปพฺพชาหี’”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๑๙": "“ภาสิตา โข ปน เต, สมฺม, เอสา วาจาฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒๐": "สเจ เต, สมฺม, ปพฺพชฺชา มม ปฏิพทฺธา วา, อปฺปฏิพทฺธา วา สา โหตุ, อหํ ตยา; ",
  "ปฺลิ-ตฺวฺ-กฺทฺ๑๗:๑ฯ๓ฯ๒๑": "ยถา สุขํ ปพฺพชาหี”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒๒": "“เอหิ, สมฺม, อุโภ อคารสฺมา อนคาริยํ ปพฺพชิสฺสามา”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒๓": "เตน โข ปน สมเยน มนุสฺสา สจฺจวาทิโน โหนฺติ, สจฺจปฏิญฺญาฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒๔": "อถ โข ภทฺทิโย สกฺยราชา อนุรุทฺธํ สกฺกํ เอตทโวจ—",
  "ปฺลิ-ตฺวฺ-กฺทฺ๑๗:๑ฯ๓ฯ๒๕": "“อาคเมหิ, สมฺม, สตฺตวสฺสานิฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒๖": "สตฺตนฺนํ วสฺสานํ อจฺจเยน อุโภ อคารสฺมา อนคาริยํ ปพฺพชิสฺสามา”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒๗": "“อติจิรํ, สมฺม, สตฺตวสฺสานิฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒๘": "นาหํ สกฺโกมิ สตฺตวสฺสานิ อาคเมตุนฺ”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๒๙": "“อาคเมหิ, สมฺม, ฉวสฺสานิ …เป… ",
  "ปฺลิ-ตฺวฺ-กฺทฺ๑๗:๑ฯ๓ฯ๓๐": "ปญฺจวสฺสานิ … ",
  "ปฺลิ-ตฺวฺ-กฺทฺ๑๗:๑ฯ๓ฯ๓๑": "จตฺตาริ วสฺสานิ … ",
  "ปฺลิ-ตฺวฺ-กฺทฺ๑๗:๑ฯ๓ฯ๓๒": "ตีณิ วสฺสานิ … ",
  "ปฺลิ-ตฺวฺ-กฺทฺ๑๗:๑ฯ๓ฯ๓๓": "เทฺว วสฺสานิ … ",
  "ปฺลิ-ตฺวฺ-กฺทฺ๑๗:๑ฯ๓ฯ๓๔": "เอกํ วสฺสํฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๓๕": "เอกสฺส วสฺสสฺส อจฺจเยน อุโภ อคารสฺมา อนคาริยํ ปพฺพชิสฺสามา”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๓๖": "“อติจิรํ, สมฺม, เอกวสฺสํฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๓๗": "นาหํ สกฺโกมิ เอกํ วสฺสํ อาคเมตุนฺ”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๓๘": "“อาคเมหิ, สมฺม, สตฺตมาเสฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๓๙": "สตฺตนฺนํ มาสานํ อจฺจเยน อุโภปิ อคารสฺมา อนคาริยํ ปพฺพชิสฺสามา”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๔๐": "“อติจิรํ, สมฺม, สตฺตมาสาฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๔๑": "นาหํ สกฺโกมิ สตฺตมาเส อาคเมตุนฺ”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๔๒": "“อาคเมหิ, สมฺม, ฉ มาเส …เป… ",
  "ปฺลิ-ตฺวฺ-กฺทฺ๑๗:๑ฯ๓ฯ๔๓": "ปญฺจ มาเส … ",
  "ปฺลิ-ตฺวฺ-กฺทฺ๑๗:๑ฯ๓ฯ๔๔": "จตฺตาโร มาเส … ",
  "ปฺลิ-ตฺวฺ-กฺทฺ๑๗:๑ฯ๓ฯ๔๕": "ตโย มาเส … ",
  "ปฺลิ-ตฺวฺ-กฺทฺ๑๗:๑ฯ๓ฯ๔๖": "เทฺว มาเส … ",
  "ปฺลิ-ตฺวฺ-กฺทฺ๑๗:๑ฯ๓ฯ๔๗": "เอกํ มาสํ … ",
  "ปฺลิ-ตฺวฺ-กฺทฺ๑๗:๑ฯ๓ฯ๔๘": "อฑฺฒมาสํฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๔๙": "อฑฺฒมาสสฺส อจฺจเยน อุโภปิ อคารสฺมา อนคาริยํ ปพฺพชิสฺสามา”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๕๐": "“อติจิรํ, สมฺม, อฑฺฒมาโสฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๕๑": "นาหํ สกฺโกมิ อฑฺฒมาสํ อาคเมตุนฺ”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๕๒": "“อาคเมหิ, สมฺม, สตฺตาหํ ยาวาหํ ปุตฺเต จ ภาตโร จ รชฺชํ นิยฺยาเทมี”ติฯ ",
  "ปฺลิ-ตฺวฺ-กฺทฺ๑๗:๑ฯ๓ฯ๕๓": "“น จิรํ, สมฺม, สตฺตาโห, อาคเมสฺสามี”ติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๑": "อถ โข ภทฺทิโย จ สกฺยราชา อนุรุทฺโธ จ อานนฺโท จ ภคุ จ กิมิโล จ เทวทตฺโต จ, อุปาลิกปฺปเกน สตฺตมา, ยถา ปุเร จตุรงฺคินิยา เสนาย อุยฺยานภูมึ นิยฺยนฺติ, เอวเมว จตุรงฺคินิยา เสนาย นิยฺยึสุฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒": "เต ทูรํ คนฺตฺวา เสนํ นิวตฺตาเปตฺวา ปรวิสยํ โอกฺกมิตฺวา อาภรณํ โอมุญฺจิตฺวา อุตฺตราสงฺเคน ภณฺฑิกํ พนฺธิตฺวา อุปาลึ กปฺปกํ เอตทโวจุํ—",
  "ปฺลิ-ตฺวฺ-กฺทฺ๑๗:๑ฯ๔ฯ๓": "“หนฺท, ภเณ อุปาลิ, นิวตฺตสฺสุ; ",
  "ปฺลิ-ตฺวฺ-กฺทฺ๑๗:๑ฯ๔ฯ๔": "อลํ เต เอตฺตกํ ชีวิกายา”ติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๕": "อถ โข อุปาลิสฺส กปฺปกสฺส นิวตฺตนฺตสฺส เอตทโหสิ—",
  "ปฺลิ-ตฺวฺ-กฺทฺ๑๗:๑ฯ๔ฯ๖": "“จณฺฑา โข สากิยา; ",
  "ปฺลิ-ตฺวฺ-กฺทฺ๑๗:๑ฯ๔ฯ๗": "อิมินา กุมารา นิปฺปาติตาติ ฆาตาเปยฺยุมฺปิ มํฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๘": "อิเม หิ นาม สกฺยกุมารา อคารสฺมา อนคาริยํ ปพฺพชิสฺสนฺติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๙": "กิมงฺคํ ปนาหนฺ”ติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๑๐": "ภณฺฑิกํ มุญฺจิตฺวา ตํ ภณฺฑํ รุกฺเข อาลคฺเคตฺวา “โย ปสฺสติ, ทินฺนํเยว หรตู”ติ วตฺวา เยน เต สกฺยกุมารา เตนุปสงฺกมิฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๑๑": "อทฺทสาสุํ โข เต สกฺยกุมารา อุปาลึ กปฺปกํ ทูรโตว อาคจฺฉนฺตํฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๑๒": "ทิสฺวาน อุปาลึ กปฺปกํ เอตทโวจุํ—",
  "ปฺลิ-ตฺวฺ-กฺทฺ๑๗:๑ฯ๔ฯ๑๓": "“กิสฺส, ภเณ อุปาลิ, นิวตฺเตสี”ติ? ",
  "ปฺลิ-ตฺวฺ-กฺทฺ๑๗:๑ฯ๔ฯ๑๔": "“อิธ เม, อยฺยปุตฺตา, นิวตฺตนฺตสฺส เอตทโหสิ—",
  "ปฺลิ-ตฺวฺ-กฺทฺ๑๗:๑ฯ๔ฯ๑๕": "‘จณฺฑา โข สากิยา; ",
  "ปฺลิ-ตฺวฺ-กฺทฺ๑๗:๑ฯ๔ฯ๑๖": "อิมินา กุมารา นิปฺปาติตาติ ฆาตาเปยฺยุมฺปิ มํฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๑๗": "อิเม หิ นาม สกฺยกุมารา อคารสฺมา อนคาริยํ ปพฺพชิสฺสนฺติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๑๘": "กิมงฺคํ ปนาหนฺ’ติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๑๙": "โส โข อหํ, อยฺยปุตฺตา, ภณฺฑิกํ มุญฺจิตฺวา ตํ ภณฺฑํ รุกฺเข อาลคฺเคตฺวา ‘โย ปสฺสติ, ทินฺนญฺเญว หรตู’ติ วตฺวา ตโตมฺหิ ปฏินิวตฺโต”ติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒๐": "“สุฏฺฐุ, ภเณ อุปาลิ, อกาสิ ยมฺปิ น นิวตฺโตฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒๑": "จณฺฑา โข สากิยา; ",
  "ปฺลิ-ตฺวฺ-กฺทฺ๑๗:๑ฯ๔ฯ๒๒": "อิมินา กุมารา นิปฺปาติตาติ ฆาตาเปยฺยุมฺปิ ตนฺ”ติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒๓": "อถ โข สกฺยกุมารา อุปาลึ กปฺปกํ อาทาย เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒๔": "เอกมนฺตํ นิสินฺนา โข เต สกฺยกุมารา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๗:๑ฯ๔ฯ๒๕": "“มยํ, ภนฺเต, สากิยา นาม มานสฺสิโนฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒๖": "อยํ, ภนฺเต, อุปาลิ กปฺปโก อมฺหากํ ทีฆรตฺตํ ปริจารโกฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒๗": "อิมํ ภควา ปฐมํ ปพฺพาเชตุฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒๘": "อิมสฺส มยํ อภิวาทนปจฺจุฏฺฐานอญฺชลิกมฺมสามีจิกมฺมํ กริสฺสามฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๒๙": "เอวํ อมฺหากํ สากิยานํ สากิยมาโน นิมฺมานายิสฺสตี”ติฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๓๐": "อถ โข ภควา อุปาลึ กปฺปกํ ปฐมํ ปพฺพาเชสิ, ปจฺฉา เต สกฺยกุมาเรฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๓๑": "อถ โข อายสฺมา ภทฺทิโย เตเนว อนฺตรวเสฺสน ติโสฺส วิชฺชา สจฺฉากาสิฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๓๒": "อายสฺมา อนุรุทฺโธ ทิพฺพจกฺขุํ อุปฺปาเทสิฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๓๓": "อายสฺมา อานนฺโท โสตาปตฺติผลํ สจฺฉากาสิฯ ",
  "ปฺลิ-ตฺวฺ-กฺทฺ๑๗:๑ฯ๔ฯ๓๔": "เทวทตฺโต โปถุชฺชนิกํ อิทฺธึ อภินิปฺผาเทสิฯ ",
  "ปฺลิ-ตฺวฺ-กฺทฺ๑๗:๑ฯ๕ฯ๑": "เตน โข ปน สมเยน อายสฺมา ภทฺทิโย อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
  "ปฺลิ-ตฺวฺ-กฺทฺ๑๗:๑ฯ๕ฯ๒": "“อโห สุขํ, อโห สุขนฺ”ติฯ ",
  "ปฺลิ-ตฺวฺ-กฺทฺ๑๗:๑ฯ๕ฯ๓": "อถ โข สมฺพหุลา ภิกฺขู เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๗:๑ฯ๕ฯ๔": "เอกมนฺตํ นิสินฺนา โข เต ภิกฺขู ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๗:๑ฯ๕ฯ๕": "“อายสฺมา, ภนฺเต, ภทฺทิโย อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
  "ปฺลิ-ตฺวฺ-กฺทฺ๑๗:๑ฯ๕ฯ๖": "‘อโห สุขํ, อโห สุขนฺ’ติฯ ",
  "ปฺลิ-ตฺวฺ-กฺทฺ๑๗:๑ฯ๕ฯ๗": "นิสฺสํสยํ โข, ภนฺเต, อายสฺมา ภทฺทิโย อนภิรโตว พฺรหฺมจริยํ จรติฯ ",
  "ปฺลิ-ตฺวฺ-กฺทฺ๑๗:๑ฯ๕ฯ๘": "ตํเยว วา ปุริมํ รชฺชสุขํ สมนุสฺสรนฺโต อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
  "ปฺลิ-ตฺวฺ-กฺทฺ๑๗:๑ฯ๕ฯ๙": "‘อโห สุขํ, อโห สุขนฺ’”ติฯ ",
  "ปฺลิ-ตฺวฺ-กฺทฺ๑๗:๑ฯ๕ฯ๑๐": "อถ โข ภควา อญฺญตรํ ภิกฺขุํ อามนฺเตสิ—",
  "ปฺลิ-ตฺวฺ-กฺทฺ๑๗:๑ฯ๕ฯ๑๑": "“เอหิ ตฺวํ, ภิกฺขุ, มม วจเนน ภทฺทิยํ ภิกฺขุํ อามนฺเตหิ—",
  "ปฺลิ-ตฺวฺ-กฺทฺ๑๗:๑ฯ๕ฯ๑๒": "‘สตฺถา ตํ, อาวุโส ภทฺทิย, อามนฺเตตี’”ติฯ ",
  "ปฺลิ-ตฺวฺ-กฺทฺ๑๗:๑ฯ๕ฯ๑๓": "“เอวํ, ภนฺเต”ติ โข โส ภิกฺขุ ภควโต ปฏิสฺสุตฺวา เยนายสฺมา ภทฺทิโย เตนุปสงฺกมิ, อุปสงฺกมิตฺวา อายสฺมนฺตํ ภทฺทิยํ เอตทโวจ—",
  "ปฺลิ-ตฺวฺ-กฺทฺ๑๗:๑ฯ๕ฯ๑๔": "“สตฺถา ตํ, อาวุโส ภทฺทิย, อามนฺเตตี”ติฯ ",
  "ปฺลิ-ตฺวฺ-กฺทฺ๑๗:๑ฯ๖ฯ๑": "“เอวมาวุโส”ติ โข อายสฺมา ภทฺทิโย ตสฺส ภิกฺขุโน ปฏิสฺสุตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๗:๑ฯ๖ฯ๒": "เอกมนฺตํ นิสินฺนํ โข อายสฺมนฺตํ ภทฺทิยํ ภควา เอตทโวจ—",
  "ปฺลิ-ตฺวฺ-กฺทฺ๑๗:๑ฯ๖ฯ๓": "“สจฺจํ กิร ตฺวํ, ภทฺทิย, อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
  "ปฺลิ-ตฺวฺ-กฺทฺ๑๗:๑ฯ๖ฯ๔": "‘อโห สุขํ, อโห สุขนฺ’”ติ? ",
  "ปฺลิ-ตฺวฺ-กฺทฺ๑๗:๑ฯ๖ฯ๕": "“เอวํ, ภนฺเต”ติฯ ",
  "ปฺลิ-ตฺวฺ-กฺทฺ๑๗:๑ฯ๖ฯ๖": "“กึ ปน ตฺวํ, ภทฺทิย, อตฺถวสํ สมฺปสฺสมาโน อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
  "ปฺลิ-ตฺวฺ-กฺทฺ๑๗:๑ฯ๖ฯ๗": "‘อโห สุขํ, อโห สุขนฺ’”ติ? ",
  "ปฺลิ-ตฺวฺ-กฺทฺ๑๗:๑ฯ๖ฯ๘": "“ปุพฺเพ เม, ภนฺเต, รญฺโญ สโตปิ อนฺโตปิ อนฺเตปุเร รกฺขา สุสํวิหิตา โหติ, พหิปิ อนฺเตปุเร รกฺขา สุสํวิหิตา โหติ, อนฺโตปิ นคเร รกฺขา สุสํวิหิตา โหติ, พหิปิ นคเร รกฺขา สุสํวิหิตา โหติ, อนฺโตปิ ชนปเท รกฺขา สุสํวิหิตา โหติ, พหิปิ ชนปเท รกฺขา สุสํวิหิตา โหติฯ ",
  "ปฺลิ-ตฺวฺ-กฺทฺ๑๗:๑ฯ๖ฯ๙": "โส โข อหํ, ภนฺเต, เอวํ รกฺขิโตปิ โคปิโตปิ สนฺโต ภีโต อุพฺพิคฺโค อุสฺสงฺกี อุตฺรโสฺต วิหรามิฯ ",
  "ปฺลิ-ตฺวฺ-กฺทฺ๑๗:๑ฯ๖ฯ๑๐": "เอตรหิ โข ปน อหํ เอโก, ภนฺเต, อรญฺญคโตปิ รุกฺขมูลคโตปิ สุญฺญาคารคโตปิ อภีโต อนุพฺพิคฺโค อนุสฺสงฺกี อนุตฺรโสฺต อปฺโปสฺสุกฺโก ปนฺนโลโม ปรทตฺตวุตฺโต มิคภูเตน เจตสา วิหรามีติฯ ",
  "ปฺลิ-ตฺวฺ-กฺทฺ๑๗:๑ฯ๖ฯ๑๑": "อิมํ โข อหํ, ภนฺเต, อตฺถวสํ สมฺปสฺสมาโน อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนมิ—",
  "ปฺลิ-ตฺวฺ-กฺทฺ๑๗:๑ฯ๖ฯ๑๒": "‘อโห สุขํ, อโห สุขนฺ’”ติฯ ",
  "ปฺลิ-ตฺวฺ-กฺทฺ๑๗:๑ฯ๖ฯ๑๓": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑๗:๑ฯ๖ฯ๑๔": "“ยสฺสนฺตรโต น สนฺติ โกปา, ",
  "ปฺลิ-ตฺวฺ-กฺทฺ๑๗:๑ฯ๖ฯ๑๕": "อิติ ภวาภวตญฺจ วีติวตฺโต; ",
  "ปฺลิ-ตฺวฺ-กฺทฺ๑๗:๑ฯ๖ฯ๑๖": "ตํ วิคตภยํ สุขึ อโสกํ, ",
  "ปฺลิ-ตฺวฺ-กฺทฺ๑๗:๑ฯ๖ฯ๑๗": "เทวา นานุภวนฺติ ทสฺสนายา”ติฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๐": "๑ฯ๒ฯ เทวทตฺตวตฺถุ ",
  "ปฺลิ-ตฺวฺ-กฺทฺ๑๗:๒ฯ๑ฯ๑": "อถ โข ภควา อนุปิยายํ ยถาภิรนฺตํ วิหริตฺวา เยน โกสมฺพี เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๒": "อนุปุพฺเพน จาริกํ จรมาโน เยน โกสมฺพี ตทวสริฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๓": "ตตฺร สุทํ ภควา โกสมฺพิยํ วิหรติ โฆสิตาราเมฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๔": "อถ โข เทวทตฺตสฺส รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
  "ปฺลิ-ตฺวฺ-กฺทฺ๑๗:๒ฯ๑ฯ๕": "“กํ นุ โข อหํ ปสาเทยฺยํ, ยสฺมึ เม ปสนฺเน พหุลาภสกฺกาโร อุปฺปชฺเชยฺยา”ติ? ",
  "ปฺลิ-ตฺวฺ-กฺทฺ๑๗:๒ฯ๑ฯ๖": "อถ โข เทวทตฺตสฺส เอตทโหสิ—",
  "ปฺลิ-ตฺวฺ-กฺทฺ๑๗:๒ฯ๑ฯ๗": "“อยํ โข อชาตสตฺตุ กุมาโร ตรุโณ เจว อายตึ ภทฺโท จฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๘": "ยนฺนูนาหํ อชาตสตฺตุํ กุมารํ ปสาเทยฺยํฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๙": "ตสฺมึ เม ปสนฺเน พหุลาภสกฺกาโร อุปฺปชฺชิสฺสตี”ติฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๑๐": "อถ โข เทวทตฺโต เสนาสนํ สํสาเมตฺวา ปตฺตจีวรมาทาย เยน ราชคหํ เตน ปกฺกามิฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๑๑": "อนุปุพฺเพน เยน ราชคหํ ตทวสริฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๑๒": "อถ โข เทวทตฺโต สกวณฺณํ ปฏิสํหริตฺวา กุมารกวณฺณํ อภินิมฺมินิตฺวา อหิเมขลิกาย อชาตสตฺตุสฺส กุมารสฺส อุจฺฉงฺเค ปาตุรโหสิฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๑๓": "อถ โข อชาตสตฺตุ กุมาโร ภีโต อโหสิ, อุพฺพิคฺโค อุสฺสงฺกี อุตฺรโสฺตฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๑๔": "อถ โข เทวทตฺโต อชาตสตฺตุํ กุมารํ เอตทโวจ—",
  "ปฺลิ-ตฺวฺ-กฺทฺ๑๗:๒ฯ๑ฯ๑๕": "“ภายสิ มํ ตฺวํ, กุมารา”ติ? ",
  "ปฺลิ-ตฺวฺ-กฺทฺ๑๗:๒ฯ๑ฯ๑๖": "“อาม ภายามิฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๑๗": "โกสิ ตฺวนฺ”ติ? ",
  "ปฺลิ-ตฺวฺ-กฺทฺ๑๗:๒ฯ๑ฯ๑๘": "“อหํ เทวทตฺโต”ติฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๑๙": "“สเจ โข ตฺวํ, ภนฺเต, อโยฺย เทวทตฺโต, อิงฺฆ สเกเนว วณฺเณน ปาตุภวสฺสู”ติฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๒๐": "อถ โข เทวทตฺโต กุมารกวณฺณํ ปฏิสํหริตฺวา สงฺฆาฏิปตฺตจีวรธโร อชาตสตฺตุสฺส กุมารสฺส ปุรโต อฏฺฐาสิฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๒๑": "อถ โข อชาตสตฺตุ กุมาโร เทวทตฺตสฺส อิมินา อิทฺธิปาฏิหาริเยน อภิปฺปสนฺโน ปญฺจหิ รถสเตหิ สายํ ปาตํ อุปฏฺฐานํ คจฺฉติ, ปญฺจ จ ถาลิปากสตานิ ภตฺตาภิหาโร อภิหรียติฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๒๒": "อถ โข เทวทตฺตสฺส ลาภสกฺการสิโลเกน อภิภูตสฺส ปริยาทินฺนจิตฺตสฺส เอวรูปํ อิจฺฉาคตํ อุปฺปชฺชิ—",
  "ปฺลิ-ตฺวฺ-กฺทฺ๑๗:๒ฯ๑ฯ๒๓": "“อหํ ภิกฺขุสงฺฆํ ปริหริสฺสามี”ติฯ ",
  "ปฺลิ-ตฺวฺ-กฺทฺ๑๗:๒ฯ๑ฯ๒๔": "สห จิตฺตุปฺปาทาว เทวทตฺโต ตสฺสา อิทฺธิยา ปริหายิฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑": "เตน โข ปน สมเยน กกุโธ นาม โกฬิยปุตฺโต, อายสฺมโต มหาโมคฺคลฺลานสฺส อุปฏฺฐาโก, อธุนา กาลงฺกโต อญฺญตรํ มโนมยํ กายํ อุปปนฺโนฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๒": "ตสฺส เอวรูโป อตฺตภาวปฺปฏิลาโภ โหติ—",
  "ปฺลิ-ตฺวฺ-กฺทฺ๑๗:๒ฯ๒ฯ๓": "เสยฺยถาปิ นาม เทฺว วา ตีณิ วา มาคธกานิ คามกฺเขตฺตานิฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๔": "โส เตน อตฺตภาวปฺปฏิลาเภน เนว อตฺตานํ น ปรํ พฺยาพาเธติฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๕": "อถ โข กกุโธ เทวปุตฺโต เยนายสฺมา มหาโมคฺคลฺลาโน เตนุปสงฺกมิ, อุปสงฺกมิตฺวา อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๖": "เอกมนฺตํ ฐิโต โข กกุโธ เทวปุตฺโต อายสฺมนฺตํ มหาโมคฺคลฺลานํ เอตทโวจ—",
  "ปฺลิ-ตฺวฺ-กฺทฺ๑๗:๒ฯ๒ฯ๗": "“เทวทตฺตสฺส, ภนฺเต, ลาภสกฺการสิโลเกน อภิภูตสฺส ปริยาทินฺนจิตฺตสฺส เอวรูปํ อิจฺฉาคตํ อุปฺปชฺชิ—",
  "ปฺลิ-ตฺวฺ-กฺทฺ๑๗:๒ฯ๒ฯ๘": "‘อหํ ภิกฺขุสงฺฆํ ปริหริสฺสามี’ติฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๙": "สห จิตฺตุปฺปาทาว, ภนฺเต, เทวทตฺโต ตสฺสา อิทฺธิยา ปริหีโน”ติฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑๐": "อิทมโวจ กกุโธ เทวปุตฺโตฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑๑": "อิทํ วตฺวา อายสฺมนฺตํ มหาโมคฺคลฺลานํ อภิวาเทตฺวา ปทกฺขิณํ กตฺวา ตตฺเถว อนฺตรธายิฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑๒": "อถ โข อายสฺมา มหาโมคฺคลฺลาโน เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑๓": "เอกมนฺตํ นิสินฺโน โข อายสฺมา มหาโมคฺคลฺลาโน ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๒ฯ๒ฯ๑๔": "“กกุโธ นาม, ภนฺเต, โกฬิยปุตฺโต มม อุปฏฺฐาโก อธุนา กาลงฺกโต อญฺญตรํ มโนมยํ กายํ อุปปนฺโนฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑๕": "ตสฺส เอวรูโป อตฺตภาวปฺปฏิลาโภ—",
  "ปฺลิ-ตฺวฺ-กฺทฺ๑๗:๒ฯ๒ฯ๑๖": "เสยฺยถาปิ นาม เทฺว วา ตีณิ วา มาคธกานิ คามกฺเขตฺตานิฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑๗": "โส เตน อตฺตภาวปฺปฏิลาเภน เนว อตฺตานํ น ปรํ พฺยาพาเธติฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑๘": "อถ โข, ภนฺเต, กกุโธ เทวปุตฺโต เยนาหํ เตนุปสงฺกมิ, อุปสงฺกมิตฺวา มํ อภิวาเทตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๑๙": "เอกมนฺตํ ฐิโต โข, ภนฺเต, กกุโธ เทวปุตฺโต มํ เอตทโวจ—",
  "ปฺลิ-ตฺวฺ-กฺทฺ๑๗:๒ฯ๒ฯ๒๐": "‘เทวทตฺตสฺส, ภนฺเต, ลาภสกฺการสิโลเกน อภิภูตสฺส ปริยาทินฺนจิตฺตสฺส เอวรูปํ อิจฺฉาคตํ อุปฺปชฺชิ—",
  "ปฺลิ-ตฺวฺ-กฺทฺ๑๗:๒ฯ๒ฯ๒๑": "อหํ ภิกฺขุสงฺฆํ ปริหริสฺสามีติฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๒๒": "สห จิตฺตุปฺปาทาว, ภนฺเต, เทวทตฺโต ตสฺสา อิทฺธิยา ปริหีโน’ติฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๒๓": "อิทมโวจ, ภนฺเต, กกุโธ เทวปุตฺโตฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๒๔": "อิทํ วตฺวา มํ อภิวาเทตฺวา ปทกฺขิณํ กตฺวา ตตฺเถว อนฺตรธายี”ติฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๒๕": "“กึ ปน เต, โมคฺคลฺลาน, กกุโธ เทวปุตฺโต เจตสา เจโต ปริจฺจ วิทิโต? ",
  "ปฺลิ-ตฺวฺ-กฺทฺ๑๗:๒ฯ๒ฯ๒๖": "ยํ กิญฺจิ กกุโธ เทวปุตฺโต ภาสติ สพฺพํ ตํ ตเถว โหติ, โน อญฺญถา”ติ? ",
  "ปฺลิ-ตฺวฺ-กฺทฺ๑๗:๒ฯ๒ฯ๒๗": "“เจตสา เจโต ปริจฺจ วิทิโต จ เม, ภนฺเต, กกุโธ เทวปุตฺโตฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๒๘": "ยํ กิญฺจิ กกุโธ เทวปุตฺโต ภาสติ สพฺพํ ตํ ตเถว โหติ, โน อญฺญถา”ติฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๒๙": "“รกฺขเสฺสตํ, โมคฺคลฺลาน, วาจํฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๓๐": "รกฺขเสฺสตํ, โมคฺคลฺลาน, วาจํฯ ",
  "ปฺลิ-ตฺวฺ-กฺทฺ๑๗:๒ฯ๒ฯ๓๑": "อิทานิ โส โมฆปุริโส อตฺตนาว อตฺตานํ ปาตุกริสฺสติฯ ",
  "ปฺลิ-ตฺวฺ-กฺทฺ๑๗:๒ฯ๓ฯ๐": "๑ฯ๓ฯ ปญฺจสตฺถุกถา ",
  "ปฺลิ-ตฺวฺ-กฺทฺ๑๗:๒ฯ๓ฯ๑": "ปญฺจิเม, โมคฺคลฺลาน, สตฺถาโร สนฺโต สํวิชฺชมานา โลกสฺมึฯ ",
  "ปฺลิ-ตฺวฺ-กฺทฺ๑๗:๒ฯ๓ฯ๒": "กตเม ปญฺจ? ",
  "ปฺลิ-ตฺวฺ-กฺทฺ๑๗:๒ฯ๓ฯ๓": "อิธ, โมคฺคลฺลาน, เอกจฺโจ สตฺถา อปริสุทฺธสีโล สมาโน ‘ปริสุทฺธสีโลมฺหี’ติ ปฏิชานาติ ‘ปริสุทฺธํ เม สีลํ ปริโยทาตํ อสงฺกิลิฏฺฐนฺ’ติ จฯ ",
  "ปฺลิ-ตฺวฺ-กฺทฺ๑๗:๒ฯ๓ฯ๔": "ตเมนํ สาวกา เอวํ ชานนฺติ—",
  "ปฺลิ-ตฺวฺ-กฺทฺ๑๗:๒ฯ๓ฯ๕": "‘อยํ โข ภวํ สตฺถา อปริสุทฺธสีโล สมาโน “ปริสุทฺธสีโลมฺหี”ติ ปฏิชานาติ “ปริสุทฺธํ เม สีลํ ปริโยทาตํ อสงฺกิลิฏฺฐนฺ”ติ จฯ ",
  "ปฺลิ-ตฺวฺ-กฺทฺ๑๗:๒ฯ๓ฯ๖": "มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
  "ปฺลิ-ตฺวฺ-กฺทฺ๑๗:๒ฯ๓ฯ๗": "ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
  "ปฺลิ-ตฺวฺ-กฺทฺ๑๗:๒ฯ๓ฯ๘": "สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
  "ปฺลิ-ตฺวฺ-กฺทฺ๑๗:๒ฯ๓ฯ๙": "ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
  "ปฺลิ-ตฺวฺ-กฺทฺ๑๗:๒ฯ๓ฯ๑๐": "เอวรูปํ โข, โมคฺคลฺลาน, สตฺถารํ สาวกา สีลโต รกฺขนฺติ; ",
  "ปฺลิ-ตฺวฺ-กฺทฺ๑๗:๒ฯ๓ฯ๑๑": "เอวรูโป จ ปน สตฺถา สาวเกหิ สีลโต รกฺขํ ปจฺจาสีสติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๑": "ปุน จปรํ, โมคฺคลฺลาน, อิเธกจฺโจ สตฺถา อปริสุทฺธาชีโว สมาโน ‘ปริสุทฺธาชีโวมฺหี’ติ ปฏิชานาติ ‘ปริสุทฺโธ เม อาชีโว ปริโยทาโต อสงฺกิลิฏฺโฐ’ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๒": "ตเมนํ สาวกา เอวํ ชานนฺติ—",
  "ปฺลิ-ตฺวฺ-กฺทฺ๑๗:๒ฯ๔ฯ๓": "‘อยํ โข ภวํ สตฺถา อปริสุทฺธาชีโว สมาโน “ปริสุทฺธาชีโวมฺหี”ติ ปฏิชานาติ “ปริสุทฺโธ เม อาชีโว ปริโยทาโต อสงฺกิลิฏฺโฐ”ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๔": "มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๕": "ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
  "ปฺลิ-ตฺวฺ-กฺทฺ๑๗:๒ฯ๔ฯ๖": "สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
  "ปฺลิ-ตฺวฺ-กฺทฺ๑๗:๒ฯ๔ฯ๗": "ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๘": "เอวรูปํ โข, โมคฺคลฺลาน, สตฺถารํ สาวกา อาชีวโต รกฺขนฺติ; ",
  "ปฺลิ-ตฺวฺ-กฺทฺ๑๗:๒ฯ๔ฯ๙": "เอวรูโป จ ปน สตฺถา สาวเกหิ อาชีวโต รกฺขํ ปจฺจาสีสติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๑๐": "ปุน จปรํ, โมคฺคลฺลาน, อิเธกจฺโจ สตฺถา อปริสุทฺธธมฺมเทสโน สมาโน ‘ปริสุทฺธธมฺมเทสโนมฺหี’ติ ปฏิชานาติ ‘ปริสุทฺธา เม ธมฺมเทสนา ปริโยทาตา อสงฺกิลิฏฺฐา’ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๑๑": "ตเมนํ สาวกา เอวํ ชานนฺติ—",
  "ปฺลิ-ตฺวฺ-กฺทฺ๑๗:๒ฯ๔ฯ๑๒": "‘อยํ โข ภวํ สตฺถา อปริสุทฺธธมฺมเทสโน สมาโน “ปริสุทฺธธมฺมเทสโนมฺหี”ติ ปฏิชานาติ “ปริสุทฺธา เม ธมฺมเทสนา ปริโยทาตา อสงฺกิลิฏฺฐา”ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๑๓": "มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๑๔": "ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
  "ปฺลิ-ตฺวฺ-กฺทฺ๑๗:๒ฯ๔ฯ๑๕": "สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
  "ปฺลิ-ตฺวฺ-กฺทฺ๑๗:๒ฯ๔ฯ๑๖": "ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๑๗": "เอวรูปํ โข, โมคฺคลฺลาน, สตฺถารํ สาวกา ธมฺมเทสนโต รกฺขนฺติ; ",
  "ปฺลิ-ตฺวฺ-กฺทฺ๑๗:๒ฯ๔ฯ๑๘": "เอวรูโป จ ปน สตฺถา สาวเกหิ ธมฺมเทสนโต รกฺขํ ปจฺจาสีสติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๑๙": "ปุน จปรํ, โมคฺคลฺลาน, อิเธกจฺโจ สตฺถา อปริสุทฺธเวยฺยากรโณ สมาโน ‘ปริสุทฺธเวยฺยากรโณมฺหี’ติ ปฏิชานาติ ‘ปริสุทฺธํ เม เวยฺยากรณํ ปริโยทาตํ อสงฺกิลิฏฺฐนฺ’ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๒๐": "ตเมนํ สาวกา เอวํ ชานนฺติ—",
  "ปฺลิ-ตฺวฺ-กฺทฺ๑๗:๒ฯ๔ฯ๒๑": "‘อยํ โข ภวํ สตฺถา อปริสุทฺธเวยฺยากรโณ สมาโน “ปริสุทฺธเวยฺยากรโณมฺหี”ติ ปฏิชานาติ “ปริสุทฺธํ เม เวยฺยากรณํ ปริโยทาตํ อสงฺกิลิฏฺฐนฺ”ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๒๒": "มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๒๓": "ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
  "ปฺลิ-ตฺวฺ-กฺทฺ๑๗:๒ฯ๔ฯ๒๔": "สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
  "ปฺลิ-ตฺวฺ-กฺทฺ๑๗:๒ฯ๔ฯ๒๕": "ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๒๖": "เอวรูปํ โข, โมคฺคลฺลาน, สตฺถารํ สาวกา เวยฺยากรณโต รกฺขนฺติ; ",
  "ปฺลิ-ตฺวฺ-กฺทฺ๑๗:๒ฯ๔ฯ๒๗": "เอวรูโป จ ปน สตฺถา สาวเกหิ เวยฺยากรณโต รกฺขํ ปจฺจาสีสติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๒๘": "ปุน จปรํ, โมคฺคลฺลาน, อิเธกจฺโจ สตฺถา อปริสุทฺธญาณทสฺสโน สมาโน ‘ปริสุทฺธญาณทสฺสโนมฺหี’ติ ปฏิชานาติ ‘ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ’ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๒๙": "ตเมนํ สาวกา เอวํ ชานนฺติ—",
  "ปฺลิ-ตฺวฺ-กฺทฺ๑๗:๒ฯ๔ฯ๓๐": "‘อยํ โข ภวํ สตฺถา อปริสุทฺธญาณทสฺสโน สมาโน “ปริสุทฺธญาณทสฺสโนมฺหี”ติ ปฏิชานาติ “ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ”ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๓๑": "มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๓๒": "ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
  "ปฺลิ-ตฺวฺ-กฺทฺ๑๗:๒ฯ๔ฯ๓๓": "สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
  "ปฺลิ-ตฺวฺ-กฺทฺ๑๗:๒ฯ๔ฯ๓๔": "ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๓๕": "เอวรูปํ โข, โมคฺคลฺลาน, สตฺถารํ สาวกา ญาณทสฺสนโต รกฺขนฺติ; ",
  "ปฺลิ-ตฺวฺ-กฺทฺ๑๗:๒ฯ๔ฯ๓๖": "เอวรูโป จ ปน สตฺถา สาวเกหิ ญาณทสฺสนโต รกฺขํ ปจฺจาสีสตีติฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๓๗": "อิเม โข, โมคฺคลฺลาน, ปญฺจ สตฺถาโร สนฺโต สํวิชฺชมานา โลกสฺมึฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๓๘": "อหํ โข ปน, โมคฺคลฺลาน, ปริสุทฺธสีโล สมาโน ‘ปริสุทฺธสีโลมฺหี’ติ ปฏิชานามิ ‘ปริสุทฺธํ เม สีลํ ปริโยทาตํ อสงฺกิลิฏฺฐนฺ’ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๓๙": "น จ มํ สาวกา สีลโต รกฺขนฺติ; ",
  "ปฺลิ-ตฺวฺ-กฺทฺ๑๗:๒ฯ๔ฯ๔๐": "น จาหํ สาวเกหิ สีลโต รกฺขํ ปจฺจาสีสามิฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๔๑": "ปริสุทฺธาชีโว สมาโน …เป… ",
  "ปฺลิ-ตฺวฺ-กฺทฺ๑๗:๒ฯ๔ฯ๔๒": "ปริสุทฺธธมฺมเทสโน สมาโน …เป… ",
  "ปฺลิ-ตฺวฺ-กฺทฺ๑๗:๒ฯ๔ฯ๔๓": "ปริสุทฺธเวยฺยากรโณ สมาโน …เป… ",
  "ปฺลิ-ตฺวฺ-กฺทฺ๑๗:๒ฯ๔ฯ๔๔": "ปริสุทฺธญาณทสฺสโน สมาโน ‘ปริสุทฺธญาณทสฺสโนมฺหี’ติ ปฏิชานามิ ‘ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ’ติ จฯ ",
  "ปฺลิ-ตฺวฺ-กฺทฺ๑๗:๒ฯ๔ฯ๔๕": "น จ มํ สาวกา ญาณทสฺสนโต รกฺขนฺติ; ",
  "ปฺลิ-ตฺวฺ-กฺทฺ๑๗:๒ฯ๔ฯ๔๖": "น จาหํ สาวเกหิ ญาณทสฺสนโต รกฺขํ ปจฺจาสีสามี”ติฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๑": "อถ โข ภควา โกสมฺพิยํ ยถาภิรนฺตํ วิหริตฺวา เยน ราชคหํ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๒": "อนุปุพฺเพน จาริกํ จรมาโน เยน ราชคหํ ตทวสริฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๓": "ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๔": "อถ โข สมฺพหุลา ภิกฺขู เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๕": "เอกมนฺตํ นิสินฺนา โข เต ภิกฺขู ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๗:๒ฯ๕ฯ๖": "“เทวทตฺตสฺส, ภนฺเต, อชาตสตฺตุ กุมาโร ปญฺจหิ รถสเตหิ สายํ ปาตํ อุปฏฺฐานํ คจฺฉติ; ",
  "ปฺลิ-ตฺวฺ-กฺทฺ๑๗:๒ฯ๕ฯ๗": "ปญฺจ จ ถาลิปากสตานิ ภตฺตาภิหาโร อภิหรียตี”ติฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๘": "“มา, ภิกฺขเว, เทวทตฺตสฺส ลาภสกฺการสิโลกํ ปิหยิตฺถฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๙": "ยาวกีวญฺจ, ภิกฺขเว, เทวทตฺตสฺส อชาตสตฺตุ กุมาโร ปญฺจหิ รถสเตหิ สายํ ปาตํ อุปฏฺฐานํ คมิสฺสติ, ปญฺจ จ ถาลิปากสตานิ ภตฺตาภิหาโร อภิหรียิสฺสติ, หานิเยว, ภิกฺขเว, เทวทตฺตสฺส ปาฏิกงฺขา กุสเลสุ ธมฺเมสุ, โน วุฑฺฒิฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๑๐": "เสยฺยถาปิ, ภิกฺขเว, จณฺฑสฺส กุกฺกุรสฺส นาสาย ปิตฺตํ ภินฺเทยฺยุํ, เอวญฺหิ โส, ภิกฺขเว, กุกฺกุโร ภิโยฺยโส มตฺตาย จณฺฑตโร อสฺส; ",
  "ปฺลิ-ตฺวฺ-กฺทฺ๑๗:๒ฯ๕ฯ๑๑": "เอวเมว โข, ภิกฺขเว, ยาวกีวญฺจ เทวทตฺตสฺส อชาตสตฺตุ กุมาโร ปญฺจหิ รถสเตหิ สายํ ปาตํ อุปฏฺฐานํ คมิสฺสติ, ปญฺจ จ ถาลิปากสตานิ ภตฺตาภิหาโร อภิหรียิสฺสติ, หานิเยว, ภิกฺขเว, เทวทตฺตสฺส ปาฏิกงฺขา กุสเลสุ ธมฺเมสุ, โน วุฑฺฒิฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๑๒": "อตฺตวธาย, ภิกฺขเว, เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทิฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๑๓": "เสยฺยถาปิ, ภิกฺขเว, กทลี อตฺตวธาย ผลํ เทติ, ปราภวาย ผลํ เทติ; ",
  "ปฺลิ-ตฺวฺ-กฺทฺ๑๗:๒ฯ๕ฯ๑๔": "เอวเมว โข, ภิกฺขเว, อตฺตวธาย เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทิฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๑๕": "เสยฺยถาปิ, ภิกฺขเว, เวฬุ อตฺตวธาย ผลํ เทติ, ปราภวาย ผลํ เทติ; ",
  "ปฺลิ-ตฺวฺ-กฺทฺ๑๗:๒ฯ๕ฯ๑๖": "เอวเมว โข, ภิกฺขเว, อตฺตวธาย เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทิฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๑๗": "เสยฺยถาปิ, ภิกฺขเว, นโฬ อตฺตวธาย ผลํ เทติ, ปราภวาย ผลํ เทติ; ",
  "ปฺลิ-ตฺวฺ-กฺทฺ๑๗:๒ฯ๕ฯ๑๘": "เอวเมว โข, ภิกฺขเว, อตฺตวธาย เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทิฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๑๙": "เสยฺยถาปิ, ภิกฺขเว, อสฺสตรี อตฺตวธาย คพฺภํ คณฺหาติ, ปราภวาย คพฺภํ คณฺหาติ; ",
  "ปฺลิ-ตฺวฺ-กฺทฺ๑๗:๒ฯ๕ฯ๒๐": "เอวเมว โข, ภิกฺขเว, อตฺตวธาย เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทีติฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๒๑": "ผลํ เว กทลึ หนฺติ, ",
  "ปฺลิ-ตฺวฺ-กฺทฺ๑๗:๒ฯ๕ฯ๒๒": "ผลํ เวฬุํ ผลํ นฬํ; ",
  "ปฺลิ-ตฺวฺ-กฺทฺ๑๗:๒ฯ๕ฯ๒๓": "สกฺกาโร กาปุริสํ หนฺติ, ",
  "ปฺลิ-ตฺวฺ-กฺทฺ๑๗:๒ฯ๕ฯ๒๔": "คพฺโภ อสฺสตรึ ยถา”ติฯ ",
  "ปฺลิ-ตฺวฺ-กฺทฺ๑๗:๒ฯ๕ฯ๒๕": "ปฐมภาณวาโร นิฏฺฐิโตฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๐": "๒ฯ๑ฯ ปกาสนียกมฺม ",
  "ปฺลิ-ตฺวฺ-กฺทฺ๑๗:๓ฯ๑ฯ๑": "เตน โข ปน สมเยน ภควา มหติยา ปริสาย ปริวุโต ธมฺมํ เทเสนฺโต นิสินฺโน โหติ สราชิกาย ปริสายฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๒": "อถ โข เทวทตฺโต อุฏฺฐายาสนา เอกํสํ อุตฺตราสงฺคํ กริตฺวา เยน ภควา เตนญฺชลึ ปณาเมตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑ฯ๓": "“ชิณฺโณ ทานิ, ภนฺเต, ภควา วุฑฺโฒ มหลฺลโก อทฺธคโต วโยอนุปฺปตฺโตฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๔": "อปฺโปสฺสุกฺโก ทานิ, ภนฺเต, ภควา ทิฏฺฐธมฺมสุขวิหารํ อนุยุตฺโต วิหรตุ, มมํ ภิกฺขุสงฺฆํ นิสฺสชฺชตุฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๕": "อหํ ภิกฺขุสงฺฆํ ปริหริสฺสามี”ติฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๖": "“อลํ, เทวทตฺต, มา เต รุจฺจิ ภิกฺขุสงฺฆํ ปริหริตุนฺ”ติฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๗": "ทุติยมฺปิ โข เทวทตฺโต …เป… ",
  "ปฺลิ-ตฺวฺ-กฺทฺ๑๗:๓ฯ๑ฯ๘": "ตติยมฺปิ โข เทวทตฺโต ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑ฯ๙": "“ชิณฺโณ ทานิ, ภนฺเต, ภควา วุฑฺโฒ มหลฺลโก อทฺธคโต วโยอนุปฺปตฺโตฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๑๐": "อปฺโปสฺสุกฺโก ทานิ, ภนฺเต, ภควา ทิฏฺฐธมฺมสุขวิหารํ อนุยุตฺโต วิหรตุ, มมํ ภิกฺขุสงฺฆํ นิสฺสชฺชตุฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๑๑": "อหํ ภิกฺขุสงฺฆํ ปริหริสฺสามี”ติฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๑๒": "“สาริปุตฺตโมคฺคลฺลานานมฺปิ โข อหํ, เทวทตฺต, ภิกฺขุสงฺฆํ น นิสฺสชฺเชยฺยํ, กึ ปน ตุยฺหํ ฉวสฺส เขฬาสกสฺสา”ติฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๑๓": "อถ โข เทวทตฺโต—",
  "ปฺลิ-ตฺวฺ-กฺทฺ๑๗:๓ฯ๑ฯ๑๔": "สราชิกาย มํ ภควา ปริสาย เขฬาสกวาเทน อปสาเทติ, สาริปุตฺตโมคฺคลฺลาเนว อุกฺกํสตีติ—",
  "ปฺลิ-ตฺวฺ-กฺทฺ๑๗:๓ฯ๑ฯ๑๕": "กุปิโต อนตฺตมโน ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๑๗:๓ฯ๑ฯ๑๖": "อยญฺจรหิ เทวทตฺตสฺส ภควติ ปฐโม อาฆาโต อโหสิฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๑": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๗:๓ฯ๒ฯ๒": "“เตน หิ, ภิกฺขเว, สงฺโฆ เทวทตฺตสฺส ราชคเห ปกาสนียํ กมฺมํ กโรตุ—",
  "ปฺลิ-ตฺวฺ-กฺทฺ๑๗:๓ฯ๒ฯ๓": "‘ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๔": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ’ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๕": "เอวญฺจ ปน, ภิกฺขเว, กาตพฺพํฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๖": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑๗:๓ฯ๒ฯ๗": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๘": "ยทิ สงฺฆสฺส ปตฺตกลฺลํ สงฺโฆ เทวทตฺตสฺส ราชคเห ปกาสนียํ กมฺมํ กเรยฺย—",
  "ปฺลิ-ตฺวฺ-กฺทฺ๑๗:๓ฯ๒ฯ๙": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๑๐": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๑๑": "เอสา ญตฺติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๑๒": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๑๓": "สงฺโฆ เทวทตฺตสฺส ราชคเห ปกาสนียํ กมฺมํ กโรติ—",
  "ปฺลิ-ตฺวฺ-กฺทฺ๑๗:๓ฯ๒ฯ๑๔": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๑๕": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๑๖": "ยสฺสายสฺมโต ขมติ เทวทตฺตสฺส ราชคเห ปกาสนียสฺส กมฺมสฺส กรณํ—",
  "ปฺลิ-ตฺวฺ-กฺทฺ๑๗:๓ฯ๒ฯ๑๗": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติ, ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติ—",
  "ปฺลิ-ตฺวฺ-กฺทฺ๑๗:๓ฯ๒ฯ๑๘": "โส ตุณฺหสฺส; ",
  "ปฺลิ-ตฺวฺ-กฺทฺ๑๗:๓ฯ๒ฯ๑๙": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๒๐": "กตํ สงฺเฆน เทวทตฺตสฺส ราชคเห ปกาสนียํ กมฺมํ—",
  "ปฺลิ-ตฺวฺ-กฺทฺ๑๗:๓ฯ๒ฯ๒๑": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๒๒": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๒๓": "ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๒๔": "อถ โข ภควา อายสฺมนฺตํ สาริปุตฺตํ อามนฺเตสิ—",
  "ปฺลิ-ตฺวฺ-กฺทฺ๑๗:๓ฯ๒ฯ๒๕": "“เตน หิ ตฺวํ, สาริปุตฺต, เทวทตฺตํ ราชคเห ปกาเสหี”ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๒๖": "“ปุพฺเพ มยา, ภนฺเต, เทวทตฺตสฺส ราชคเห วณฺโณ ภาสิโต—",
  "ปฺลิ-ตฺวฺ-กฺทฺ๑๗:๓ฯ๒ฯ๒๗": "‘มหิทฺธิโก โคธิปุตฺโต, มหานุภาโว โคธิปุตฺโต’ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๒๘": "กถาหํ, ภนฺเต, เทวทตฺตํ ราชคเห ปกาเสมี”ติ? ",
  "ปฺลิ-ตฺวฺ-กฺทฺ๑๗:๓ฯ๒ฯ๒๙": "“นนุ ตยา, สาริปุตฺต, ภูโตเยว เทวทตฺตสฺส ราชคเห วณฺโณ ภาสิโต—",
  "ปฺลิ-ตฺวฺ-กฺทฺ๑๗:๓ฯ๒ฯ๓๐": "‘มหิทฺธิโก โคธิปุตฺโต, มหานุภาโว โคธิปุตฺโต’”ติ? ",
  "ปฺลิ-ตฺวฺ-กฺทฺ๑๗:๓ฯ๒ฯ๓๑": "“เอวํ, ภนฺเต”ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๓๒": "“เอวเมว โข ตฺวํ, สาริปุตฺต, ภูตํเยว เทวทตฺตํ ราชคเห ปกาเสหี”ติฯ ",
  "ปฺลิ-ตฺวฺ-กฺทฺ๑๗:๓ฯ๒ฯ๓๓": "“เอวํ, ภนฺเต”ติ โข อายสฺมา สาริปุตฺโต ภควโต ปจฺจโสฺสสิฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๑": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๗:๓ฯ๓ฯ๒": "“เตน หิ, ภิกฺขเว, สงฺโฆ สาริปุตฺตํ สมฺมนฺนตุ เทวทตฺตํ ราชคเห ปกาเสตุํ—",
  "ปฺลิ-ตฺวฺ-กฺทฺ๑๗:๓ฯ๓ฯ๓": "‘ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๔": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ’ติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๕": "เอวญฺจ ปน, ภิกฺขเว, สมฺมนฺนิตพฺโพฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๖": "ปฐมํ สาริปุตฺโต ยาจิตพฺโพฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๗": "ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑๗:๓ฯ๓ฯ๘": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๙": "ยทิ สงฺฆสฺส ปตฺตกลฺลํ, สงฺโฆ อายสฺมนฺตํ สาริปุตฺตํ สมฺมนฺเนยฺย เทวทตฺตํ ราชคเห ปกาเสตุํ—",
  "ปฺลิ-ตฺวฺ-กฺทฺ๑๗:๓ฯ๓ฯ๑๐": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๑๑": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๑๒": "เอสา ญตฺติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๑๓": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๑๔": "สงฺโฆ อายสฺมนฺตํ สาริปุตฺตํ สมฺมนฺนติ เทวทตฺตํ ราชคเห ปกาเสตุํ—",
  "ปฺลิ-ตฺวฺ-กฺทฺ๑๗:๓ฯ๓ฯ๑๕": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติ, ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๑๖": "ยสฺสายสฺมโต ขมติ, อายสฺมโต สาริปุตฺตสฺส สมฺมุติ เทวทตฺตํ ราชคเห ปกาเสตุํ—",
  "ปฺลิ-ตฺวฺ-กฺทฺ๑๗:๓ฯ๓ฯ๑๗": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติ, ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติ—",
  "ปฺลิ-ตฺวฺ-กฺทฺ๑๗:๓ฯ๓ฯ๑๘": "โส ตุณฺหสฺส; ",
  "ปฺลิ-ตฺวฺ-กฺทฺ๑๗:๓ฯ๓ฯ๑๙": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๒๐": "สมฺมโต สงฺเฆน อายสฺมา สาริปุตฺโต เทวทตฺตํ ราชคเห ปกาเสตุํ—",
  "ปฺลิ-ตฺวฺ-กฺทฺ๑๗:๓ฯ๓ฯ๒๑": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๒๒": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๒๓": "ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๒๔": "สมฺมโต จ อายสฺมา สาริปุตฺโต สมฺพหุเลหิ ภิกฺขูหิ สทฺธึ ราชคหํ ปวิสิตฺวา เทวทตฺตํ ราชคเห ปกาเสสิ—",
  "ปฺลิ-ตฺวฺ-กฺทฺ๑๗:๓ฯ๓ฯ๒๕": "“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๒๖": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๒๗": "ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน, เต เอวมาหํสุ—",
  "ปฺลิ-ตฺวฺ-กฺทฺ๑๗:๓ฯ๓ฯ๒๘": "“อุสูยกา อิเม สมณา สกฺยปุตฺติยา เทวทตฺตสฺส ลาภสกฺการํ อุสูยนฺตี”ติฯ ",
  "ปฺลิ-ตฺวฺ-กฺทฺ๑๗:๓ฯ๓ฯ๒๙": "เย ปน เต มนุสฺสา สทฺธา ปสนฺนา ปณฺฑิตา พฺยตฺตา พุทฺธิมนฺโต, เต เอวมาหํสุ—",
  "ปฺลิ-ตฺวฺ-กฺทฺ๑๗:๓ฯ๓ฯ๓๐": "“น โข อิทํ โอรกํ ภวิสฺสติ ยถา ภควา เทวทตฺตํ ราชคเห ปกาสาเปตี”ติฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๐": "๒ฯ๒ฯ อชาตสตฺตุกุมารวตฺถุ ",
  "ปฺลิ-ตฺวฺ-กฺทฺ๑๗:๓ฯ๔ฯ๑": "อถ โข เทวทตฺโต เยน อชาตสตฺตุ กุมาโร เตนุปสงฺกมิ, อุปสงฺกมิตฺวา อชาตสตฺตุํ กุมารํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๔ฯ๒": "“ปุพฺเพ โข, กุมาร, มนุสฺสา ทีฆายุกา, เอตรหิ อปฺปายุกาฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๓": "ฐานํ โข ปเนตํ วิชฺชติ ยํ ตฺวํ กุมาโรว สมาโน กาลํ กเรยฺยาสิฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๔": "เตน หิ ตฺวํ, กุมาร, ปิตรํ หนฺตฺวา ราชา โหหิฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๕": "อหํ ภควนฺตํ หนฺตฺวา พุทฺโธ ภวิสฺสามี”ติฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๖": "อถ โข อชาตสตฺตุ กุมาโร—",
  "ปฺลิ-ตฺวฺ-กฺทฺ๑๗:๓ฯ๔ฯ๗": "“อโยฺย โข เทวทตฺโต มหิทฺธิโก มหานุภาโว, ชาเนยฺยาสิ อโยฺย เทวทตฺโต”ติ—",
  "ปฺลิ-ตฺวฺ-กฺทฺ๑๗:๓ฯ๔ฯ๘": "อูรุยา โปตฺถนิกํ พนฺธิตฺวา ทิวา ทิวสฺส ภีโต อุพฺพิคฺโค อุสฺสงฺกี อุตฺรโสฺต สหสา อนฺเตปุรํ ปาวิสิฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๙": "อทฺทสาสุํ โข อนฺเตปุเร อุปจารกา มหามตฺตา อชาตสตฺตุํ กุมารํ ทิวา ทิวสฺส ภีตํ อุพฺพิคฺคํ อุสฺสงฺกึ อุตฺรสฺตํ สหสา อนฺเตปุรํ ปวิสนฺตํ; ",
  "ปฺลิ-ตฺวฺ-กฺทฺ๑๗:๓ฯ๔ฯ๑๐": "ทิสฺวาน อคฺคเหสุํฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๑๑": "เต วิจินนฺตา อูรุยา โปตฺถนิกํ พทฺธํ ทิสฺวาน อชาตสตฺตุํ กุมารํ เอตทโวจุํ—",
  "ปฺลิ-ตฺวฺ-กฺทฺ๑๗:๓ฯ๔ฯ๑๒": "“กึ ตฺวํ, กุมาร, กตฺตุกาโมสี”ติ? ",
  "ปฺลิ-ตฺวฺ-กฺทฺ๑๗:๓ฯ๔ฯ๑๓": "“ปิตรมฺหิ หนฺตุกาโม”ติฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๑๔": "“เกนาสิ อุสฺสาหิโต”ติ? ",
  "ปฺลิ-ตฺวฺ-กฺทฺ๑๗:๓ฯ๔ฯ๑๕": "“อเยฺยน เทวทตฺเตนา”ติฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๑๖": "เอกจฺเจ มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๔ฯ๑๗": "“กุมาโร จ หนฺตพฺโพ, เทวทตฺโต จ, สพฺเพ จ ภิกฺขู หนฺตพฺพา”ติฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๑๘": "เอกจฺเจ มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๔ฯ๑๙": "“น ภิกฺขู หนฺตพฺพาฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๒๐": "น ภิกฺขู กิญฺจิ อปรชฺฌนฺติฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๒๑": "กุมาโร จ หนฺตพฺโพ, เทวทตฺโต จา”ติฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๒๒": "เอกจฺเจ มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๔ฯ๒๓": "“น กุมาโร จ หนฺตพฺโพ, น เทวทตฺโตฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๒๔": "น ภิกฺขู หนฺตพฺพาฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๒๕": "รญฺโญ อาโรเจตพฺพํฯ ",
  "ปฺลิ-ตฺวฺ-กฺทฺ๑๗:๓ฯ๔ฯ๒๖": "ยถา ราชา วกฺขติ ตถา กริสฺสามา”ติฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๑": "อถ โข เต มหามตฺตา อชาตสตฺตุํ กุมารํ อาทาย เยน ราชา มาคโธ เสนิโย พิมฺพิสาโร เตนุปสงฺกมึสุ, อุปสงฺกมิตฺวา รญฺโญ มาคธสฺส เสนิยสฺส พิมฺพิสารสฺส เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๒": "“กถํ, ภเณ, มหามตฺเตหิ มติ กตา”ติ? ",
  "ปฺลิ-ตฺวฺ-กฺทฺ๑๗:๓ฯ๕ฯ๓": "“เอกจฺเจ, เทว, มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๕ฯ๔": "‘กุมาโร จ หนฺตพฺโพ, เทวทตฺโต จ, สพฺเพ จ ภิกฺขู หนฺตพฺพา’ติฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๕": "เอกจฺเจ มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๕ฯ๖": "‘น ภิกฺขู หนฺตพฺพาฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๗": "น ภิกฺขู กิญฺจิ อปรชฺฌนฺติฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๘": "กุมาโร จ หนฺตพฺโพ, เทวทตฺโต จา’ติฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๙": "เอกจฺเจ มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๕ฯ๑๐": "‘น กุมาโร จ หนฺตพฺโพ, น เทวทตฺโตฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๑๑": "น ภิกฺขู หนฺตพฺพาฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๑๒": "รญฺโญ อาโรเจตพฺพํฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๑๓": "ยถา ราชา วกฺขติ ตถา กริสฺสามา’”ติฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๑๔": "“กึ, ภเณ, กริสฺสติ พุทฺโธ วา ธมฺโม วา สงฺโฆ วา? ",
  "ปฺลิ-ตฺวฺ-กฺทฺ๑๗:๓ฯ๕ฯ๑๕": "นนุ ภควตา ปฏิกจฺเจว เทวทตฺโต ราชคเห ปกาสาปิโต—",
  "ปฺลิ-ตฺวฺ-กฺทฺ๑๗:๓ฯ๕ฯ๑๖": "‘ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๑๗": "ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ’”ติ? ",
  "ปฺลิ-ตฺวฺ-กฺทฺ๑๗:๓ฯ๕ฯ๑๘": "ตตฺถ เย เต มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๕ฯ๑๙": "“กุมาโร จ หนฺตพฺโพ เทวทตฺโต จ; ",
  "ปฺลิ-ตฺวฺ-กฺทฺ๑๗:๓ฯ๕ฯ๒๐": "สพฺเพ จ ภิกฺขู หนฺตพฺพา”ติ; ",
  "ปฺลิ-ตฺวฺ-กฺทฺ๑๗:๓ฯ๕ฯ๒๑": "เต อฏฺฐาเน อกาสิฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๒๒": "เย เต มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๕ฯ๒๓": "“น ภิกฺขู หนฺตพฺพา; ",
  "ปฺลิ-ตฺวฺ-กฺทฺ๑๗:๓ฯ๕ฯ๒๔": "น ภิกฺขู กิญฺจิ อปรชฺฌนฺติ; ",
  "ปฺลิ-ตฺวฺ-กฺทฺ๑๗:๓ฯ๕ฯ๒๕": "กุมาโร จ หนฺตพฺโพ เทวทตฺโต จา”ติ; ",
  "ปฺลิ-ตฺวฺ-กฺทฺ๑๗:๓ฯ๕ฯ๒๖": "เต นีเจ ฐาเน ฐเปสิฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๒๗": "เย เต มหามตฺตา เอวํ มตึ อกํสุ—",
  "ปฺลิ-ตฺวฺ-กฺทฺ๑๗:๓ฯ๕ฯ๒๘": "“น กุมาโร จ หนฺตพฺโพ, น เทวทตฺโต; ",
  "ปฺลิ-ตฺวฺ-กฺทฺ๑๗:๓ฯ๕ฯ๒๙": "น ภิกฺขู หนฺตพฺพา; ",
  "ปฺลิ-ตฺวฺ-กฺทฺ๑๗:๓ฯ๕ฯ๓๐": "รญฺโญ อาโรเจตพฺพํ; ",
  "ปฺลิ-ตฺวฺ-กฺทฺ๑๗:๓ฯ๕ฯ๓๑": "ยถา ราชา วกฺขติ ตถา กริสฺสามา”ติ; ",
  "ปฺลิ-ตฺวฺ-กฺทฺ๑๗:๓ฯ๕ฯ๓๒": "เต อุจฺเจ ฐาเน ฐเปสิฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๓๓": "อถ โข ราชา มาคโธ เสนิโย พิมฺพิสาโร อชาตสตฺตุํ กุมารํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๕ฯ๓๔": "“กิสฺส มํ ตฺวํ, กุมาร, หนฺตุกาโมสี”ติ? ",
  "ปฺลิ-ตฺวฺ-กฺทฺ๑๗:๓ฯ๕ฯ๓๕": "“รชฺเชนามฺหิ, เทว, อตฺถิโก”ติฯ ",
  "ปฺลิ-ตฺวฺ-กฺทฺ๑๗:๓ฯ๕ฯ๓๖": "“สเจ โข ตฺวํ, กุมาร, รชฺเชน อตฺถิโก, เอตํ เต รชฺชนฺ”ติ อชาตสตฺตุสฺส กุมารสฺส รชฺชํ นิยฺยาเทสิฯ ",
  "ปฺลิ-ตฺวฺ-กฺทฺ๑๗:๓ฯ๖ฯ๐": "๒ฯ๓ฯ อภิมารเปสน ",
  "ปฺลิ-ตฺวฺ-กฺทฺ๑๗:๓ฯ๖ฯ๑": "อถ โข เทวทตฺโต เยน อชาตสตฺตุ กุมาโร เตนุปสงฺกมิ, อุปสงฺกมิตฺวา อชาตสตฺตุํ กุมารํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๖ฯ๒": "“ปุริเส, มหาราช, อาณาเปหิ, เย สมณํ โคตมํ ชีวิตา โวโรเปสฺสนฺตี”ติฯ ",
  "ปฺลิ-ตฺวฺ-กฺทฺ๑๗:๓ฯ๖ฯ๓": "อถ โข อชาตสตฺตุ กุมาโร มนุเสฺส อาณาเปสิ—",
  "ปฺลิ-ตฺวฺ-กฺทฺ๑๗:๓ฯ๖ฯ๔": "“ยถา, ภเณ, อโยฺย เทวทตฺโต อาห ตถา กเรยฺยาถา”ติฯ ",
  "ปฺลิ-ตฺวฺ-กฺทฺ๑๗:๓ฯ๖ฯ๕": "อถ โข เทวทตฺโต เอกํ ปุริสํ อาณาเปสิ—",
  "ปฺลิ-ตฺวฺ-กฺทฺ๑๗:๓ฯ๖ฯ๖": "“คจฺฉาวุโส, อมุกสฺมึ โอกาเส สมโณ โคตโม วิหรติฯ ",
  "ปฺลิ-ตฺวฺ-กฺทฺ๑๗:๓ฯ๖ฯ๗": "ตํ ชีวิตา โวโรเปตฺวา อิมินา มคฺเคน อาคจฺฉา”ติฯ ",
  "ปฺลิ-ตฺวฺ-กฺทฺ๑๗:๓ฯ๖ฯ๘": "ตสฺมึ มคฺเค เทฺว ปุริเส ฐเปสิ—",
  "ปฺลิ-ตฺวฺ-กฺทฺ๑๗:๓ฯ๖ฯ๙": "“โย อิมินา มคฺเคน เอโก ปุริโส อาคจฺฉติ, ตํ ชีวิตา โวโรเปตฺวา อิมินา มคฺเคน อาคจฺฉถา”ติฯ ",
  "ปฺลิ-ตฺวฺ-กฺทฺ๑๗:๓ฯ๖ฯ๑๐": "ตสฺมึ มคฺเค จตฺตาโร ปุริเส ฐเปสิ—",
  "ปฺลิ-ตฺวฺ-กฺทฺ๑๗:๓ฯ๖ฯ๑๑": "“เย อิมินา มคฺเคน เทฺว ปุริสา อาคจฺฉนฺติ, เต ชีวิตา โวโรเปตฺวา อิมินา มคฺเคน อาคจฺฉถา”ติฯ ",
  "ปฺลิ-ตฺวฺ-กฺทฺ๑๗:๓ฯ๖ฯ๑๒": "ตสฺมึ มคฺเค อฏฺฐ ปุริเส ฐเปสิ—",
  "ปฺลิ-ตฺวฺ-กฺทฺ๑๗:๓ฯ๖ฯ๑๓": "“เย อิมินา มคฺเคน จตฺตาโร ปุริสา อาคจฺฉนฺติ, เต ชีวิตา โวโรเปตฺวา อิมินา มคฺเคน อาคจฺฉถา”ติฯ ",
  "ปฺลิ-ตฺวฺ-กฺทฺ๑๗:๓ฯ๖ฯ๑๔": "ตสฺมึ มคฺเค โสฬส ปุริเส ฐเปสิ—",
  "ปฺลิ-ตฺวฺ-กฺทฺ๑๗:๓ฯ๖ฯ๑๕": "“เย อิมินา มคฺเคน อฏฺฐ ปุริสา อาคจฺฉนฺติ, เต ชีวิตา โวโรเปตฺวา อาคจฺฉถา”ติฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๑": "อถ โข โส เอโก ปุริโส อสิจมฺมํ คเหตฺวา ธนุกลาปํ สนฺนยฺหิตฺวา เยน ภควา เตนุปสงฺกมิ, อุปสงฺกมิตฺวา ภควโต อวิทูเร ภีโต อุพฺพิคฺโค อุสฺสงฺกี อุตฺรโสฺต ปตฺถทฺเธน กาเยน อฏฺฐาสิฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๒": "อทฺทสา โข ภควา ตํ ปุริสํ ภีตํ อุพฺพิคฺคํ อุสฺสงฺกึ อุตฺรสฺตํ ปตฺถทฺเธน กาเยน ฐิตํฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๓": "ทิสฺวาน ตํ ปุริสํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๗ฯ๔": "“เอหาวุโส, มา ภายี”ติฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๕": "อถ โข โส ปุริโส อสิจมฺมํ เอกมนฺตํ กริตฺวา ธนุกลาปํ นิกฺขิปิตฺวา เยน ภควา เตนุปสงฺกมิ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๗ฯ๖": "“อจฺจโย มํ, ภนฺเต, อจฺจคมา ยถาพาลํ ยถามูฬฺหํ ยถาอกุสลํ, โยหํ ทุฏฺฐจิตฺโต วธกจิตฺโต อิธูปสงฺกนฺโตฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๗": "ตสฺส เม, ภนฺเต, ภควา อจฺจยํ อจฺจยโต ปฏิคฺคณฺหาตุ อายตึ สํวรายา”ติฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๘": "“ตคฺฆ ตฺวํ, อาวุโส, อจฺจโย อจฺจคมา ยถาพาลํ ยถามูฬฺหํ ยถาอกุสลํ, ยํ ตฺวํ ทุฏฺฐจิตฺโต วธกจิตฺโต อิธูปสงฺกนฺโตฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๙": "ยโต จ โข ตฺวํ, อาวุโส, อจฺจยํ อจฺจยโต ทิสฺวา ยถาธมฺมํ ปฏิกโรสิ, ตํ เต มยํ ปฏิคฺคณฺหามฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๑๐": "วุฑฺฒิ เหสา, อาวุโส, อริยสฺส วินเย—",
  "ปฺลิ-ตฺวฺ-กฺทฺ๑๗:๓ฯ๗ฯ๑๑": "โย อจฺจยํ อจฺจยโต ทิสฺวา ยถาธมฺมํ ปฏิกโรติ, อายตึ สํวรํ อาปชฺชตี”ติฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๑๒": "อถ โข ภควา ตสฺส ปุริสสฺส อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑๗:๓ฯ๗ฯ๑๓": "ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๑๔": "ยทา ตํ ภควา อญฺญาสิ กลฺลจิตฺตํ, มุทุจิตฺตํ, วินีวรณจิตฺตํ, อุทคฺคจิตฺตํ, ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา ตํ ปกาเสสิ—",
  "ปฺลิ-ตฺวฺ-กฺทฺ๑๗:๓ฯ๗ฯ๑๕": "ทุกฺขํ, สมุทยํ, นิโรธํ, มคฺคํฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๑๖": "เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเหยฺย; ",
  "ปฺลิ-ตฺวฺ-กฺทฺ๑๗:๓ฯ๗ฯ๑๗": "เอวเมว ตสฺส ปุริสสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑๗:๓ฯ๗ฯ๑๘": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๑๙": "อถ โข โส ปุริโส ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๗ฯ๒๐": "“อภิกฺกนฺตํ, ภนฺเต, อภิกฺกนฺตํ, ภนฺเตฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๒๑": "เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย, ปฏิจฺฉนฺนํ วา วิวเรยฺย, มูฬฺหสฺส วา มคฺคํ อาจิกฺเขยฺย, อนฺธกาเร วา เตลปชฺโชตํ ธาเรยฺย—",
  "ปฺลิ-ตฺวฺ-กฺทฺ๑๗:๓ฯ๗ฯ๒๒": "‘จกฺขุมนฺโต รูปานิ ทกฺขนฺตี’ติ—",
  "ปฺลิ-ตฺวฺ-กฺทฺ๑๗:๓ฯ๗ฯ๒๓": "เอวเมวํ ภควตา อเนกปริยาเยน ธมฺโม ปกาสิโตฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๒๔": "เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๒๕": "อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
  "ปฺลิ-ตฺวฺ-กฺทฺ๑๗:๓ฯ๗ฯ๒๖": "อถ โข ภควา ตํ ปุริสํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๗ฯ๒๗": "“มา โข ตฺวํ, อาวุโส, อิมินา มคฺเคน คจฺฉ, อิมินา มคฺเคน คจฺฉาหี”ติ อญฺเญน มคฺเคน อุโยฺยเชสิฯ ",
  "ปฺลิ-ตฺวฺ-กฺทฺ๑๗:๓ฯ๘ฯ๑": "อถ โข เต เทฺว ปุริสา—",
  "ปฺลิ-ตฺวฺ-กฺทฺ๑๗:๓ฯ๘ฯ๒": "“กึ นุ โข โส เอโก ปุริโส จิเรน อาคจฺฉตี”ติ—",
  "ปฺลิ-ตฺวฺ-กฺทฺ๑๗:๓ฯ๘ฯ๓": "ปฏิปถํ คจฺฉนฺตา อทฺทสาสุํ ภควนฺตํ อญฺญตรสฺมึ รุกฺขมูเล นิสินฺนํฯ ",
  "ปฺลิ-ตฺวฺ-กฺทฺ๑๗:๓ฯ๘ฯ๔": "ทิสฺวาน เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๗:๓ฯ๘ฯ๕": "เตสํ ภควา อนุปุพฺพึ กถํ กเถสิ …เป… ",
  "ปฺลิ-ตฺวฺ-กฺทฺ๑๗:๓ฯ๘ฯ๖": "อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๗:๓ฯ๘ฯ๗": "“อภิกฺกนฺตํ, ภนฺเต …เป… ",
  "ปฺลิ-ตฺวฺ-กฺทฺ๑๗:๓ฯ๘ฯ๘": "อุปาสเก โน ภควา ธาเรตุ อชฺชตคฺเค ปาณุเปตํ สรณํ คเต”ติฯ ",
  "ปฺลิ-ตฺวฺ-กฺทฺ๑๗:๓ฯ๘ฯ๙": "อถ โข ภควา เต ปุริเส เอตทโวจ—",
  "ปฺลิ-ตฺวฺ-กฺทฺ๑๗:๓ฯ๘ฯ๑๐": "“มา โข ตุเมฺห, อาวุโส, อิมินา มคฺเคน คจฺฉิตฺถ, อิมินา มคฺเคน คจฺฉถา”ติ อญฺเญน มคฺเคน อุโยฺยเชสิฯ ",
  "ปฺลิ-ตฺวฺ-กฺทฺ๑๗:๓ฯ๘ฯ๑๑": "อถ โข เต จตฺตาโร ปุริสา …เป… ",
  "ปฺลิ-ตฺวฺ-กฺทฺ๑๗:๓ฯ๘ฯ๑๒": "อถ โข เต อฏฺฐ ปุริสา …เป… ",
  "ปฺลิ-ตฺวฺ-กฺทฺ๑๗:๓ฯ๘ฯ๑๓": "อถ โข เต โสฬส ปุริสา—",
  "ปฺลิ-ตฺวฺ-กฺทฺ๑๗:๓ฯ๘ฯ๑๔": "กึ นุ โข เต อฏฺฐ ปุริสา จิเรน อาคจฺฉนฺตีติ—",
  "ปฺลิ-ตฺวฺ-กฺทฺ๑๗:๓ฯ๘ฯ๑๕": "ปฏิปถํ คจฺฉนฺตา อทฺทสาสุํ ภควนฺตํ อญฺญตรสฺมึ รุกฺขมูเล นิสินฺนํฯ ",
  "ปฺลิ-ตฺวฺ-กฺทฺ๑๗:๓ฯ๘ฯ๑๖": "ทิสฺวาน เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๗:๓ฯ๘ฯ๑๗": "เตสํ ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑๗:๓ฯ๘ฯ๑๘": "ทานกถํ …เป… ",
  "ปฺลิ-ตฺวฺ-กฺทฺ๑๗:๓ฯ๘ฯ๑๙": "อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๗:๓ฯ๘ฯ๒๐": "“อภิกฺกนฺตํ, ภนฺเต …เป… ",
  "ปฺลิ-ตฺวฺ-กฺทฺ๑๗:๓ฯ๘ฯ๒๑": "อุปาสเก โน ภควา ธาเรตุ อชฺชตคฺเค ปาณุเปตํ สรณํ คเต”ติฯ ",
  "ปฺลิ-ตฺวฺ-กฺทฺ๑๗:๓ฯ๘ฯ๒๒": "อถ โข ภควา เต ปุริเส เอตทโวจ—",
  "ปฺลิ-ตฺวฺ-กฺทฺ๑๗:๓ฯ๘ฯ๒๓": "“มา โข ตุเมฺห, อาวุโส, อิมินา มคฺเคน คจฺฉิตฺถ, อิมินา มคฺเคน คจฺฉถา”ติ อญฺเญน มคฺเคน อุโยฺยเชสิฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๑": "อถ โข โส เอโก ปุริโส เยน เทวทตฺโต เตนุปสงฺกมิ, อุปสงฺกมิตฺวา เทวทตฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๙ฯ๒": "“นาหํ, ภนฺเต, สกฺโกมิ ตํ ภควนฺตํ ชีวิตา โวโรเปตุํ; ",
  "ปฺลิ-ตฺวฺ-กฺทฺ๑๗:๓ฯ๙ฯ๓": "มหิทฺธิโก โส ภควา มหานุภาโว”ติฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๔": "“อลํ, อาวุโส; ",
  "ปฺลิ-ตฺวฺ-กฺทฺ๑๗:๓ฯ๙ฯ๕": "มา ตฺวํ สมณํ โคตมํ ชีวิตา โวโรเปสิฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๖": "อหเมว สมณํ โคตมํ ชีวิตา โวโรเปสฺสามี”ติฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๗ฯ๐": "๒ฯ๔ฯ โลหิตุปฺปาทกกมฺม ",
  "ปฺลิ-ตฺวฺ-กฺทฺ๑๗:๓ฯ๙ฯ๗ฯ๑": "เตน โข ปน สมเยน ภควา คิชฺฌกูฏสฺส ปพฺพตสฺส ฉายายํ จงฺกมติฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๘": "อถ โข เทวทตฺโต คิชฺฌกูฏํ ปพฺพตํ อารุหิตฺวา มหตึ สิลํ ปวิชฺฌิ—",
  "ปฺลิ-ตฺวฺ-กฺทฺ๑๗:๓ฯ๙ฯ๙": "อิมาย สมณํ โคตมํ ชีวิตา โวโรเปสฺสามีติฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๑๐": "เทฺว ปพฺพตกูฏา สมาคนฺตฺวา ตํ สิลํ สมฺปฏิจฺฉึสุฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๑๑": "ตโต ปปติกา อุปฺปติตฺวา ภควโต ปาเท รุหิรํ อุปฺปาเทสิฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๑๒": "อถ โข ภควา อุทฺธํ อุโลฺลเกตฺวา เทวทตฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๙ฯ๑๓": "“พหุํ ตยา, โมฆปุริส, อปุญฺญํ ปสุตํ, ยํ ตฺวํ ทุฏฺฐจิตฺโต วธกจิตฺโต ตถาคตสฺส รุหิรํ อุปฺปาเทสี”ติฯ ",
  "ปฺลิ-ตฺวฺ-กฺทฺ๑๗:๓ฯ๙ฯ๑๔": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๗:๓ฯ๙ฯ๑๕": "“อิทํ, ภิกฺขเว, เทวทตฺเตน ปฐมํ อานนฺตริยํ กมฺมํ อุปจิตํ, ยํ ทุฏฺฐจิตฺเตน วธกจิตฺเตน ตถาคตสฺส รุหิรํ อุปฺปาทิตนฺ”ติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๑": "อโสฺสสุํ โข ภิกฺขู—",
  "ปฺลิ-ตฺวฺ-กฺทฺ๑๗:๓ฯ๑๐ฯ๒": "“เทวทตฺเตน กิร ภควโต วโธ ปยุตฺโต”ติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓": "เต จ ภิกฺขู ภควโต วิหารสฺส ปริโต ปริโต จงฺกมนฺติ อุจฺจาสทฺทา มหาสทฺทา สชฺฌายํ กโรนฺตา, ภควโต รกฺขาวรณคุตฺติยาฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔": "อโสฺสสิ โข ภควา อุจฺจาสทฺทํ มหาสทฺทํ สชฺฌายสทฺทํฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๕": "สุตฺวาน อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๑๗:๓ฯ๑๐ฯ๖": "“กึ นุ โข โส, อานนฺท, อุจฺจาสทฺโท มหาสทฺโท สชฺฌายสทฺโท”ติ? ",
  "ปฺลิ-ตฺวฺ-กฺทฺ๑๗:๓ฯ๑๐ฯ๗": "“อโสฺสสุํ โข, ภนฺเต, ภิกฺขู—",
  "ปฺลิ-ตฺวฺ-กฺทฺ๑๗:๓ฯ๑๐ฯ๘": "‘เทวทตฺเตน กิร ภควโต วโธ ปยุตฺโต’ติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๙": "เต จ, ภนฺเต, ภิกฺขู ภควโต วิหารสฺส ปริโต ปริโต จงฺกมนฺติ อุจฺจาสทฺทา มหาสทฺทา สชฺฌายํ กโรนฺตา, ภควโต รกฺขาวรณคุตฺติยาฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๐": "โส เอโส, ภควา, อุจฺจาสทฺโท มหาสทฺโท สชฺฌายสทฺโท”ติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๑": "“เตน หานนฺท, มม วจเนน เต ภิกฺขู อามนฺเตหิ—",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๒": "สตฺถา อายสฺมนฺเต อามนฺเตตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๓": "“เอวํ, ภนฺเต”ติ โข อายสฺมา อานนฺโท ภควโต ปฏิสฺสุตฺวา เยน เต ภิกฺขู เตนุปสงฺกมิ, อุปสงฺกมิตฺวา เต ภิกฺขู เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๔": "“สตฺถา อายสฺมนฺเต อามนฺเตตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๕": "“เอวมาวุโส”ติ โข เต ภิกฺขู อายสฺมโต อานนฺทสฺส ปฏิสฺสุตฺวา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๖": "เอกมนฺตํ นิสินฺเน โข เต ภิกฺขู ภควา เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๗": "“อฏฺฐานเมตํ, ภิกฺขเว, อนวกาโส, ยํ ปรูปกฺกเมน ตถาคตํ ชีวิตา โวโรเปยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๘": "อนุปกฺกเมน, ภิกฺขเว, ตถาคตา ปรินิพฺพายนฺติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๑๙": "ปญฺจิเม, ภิกฺขเว, สตฺถาโร สนฺโต สํวิชฺชมานา โลกสฺมึฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๐": "กตเม ปญฺจ? ",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๑": "อิธ, ภิกฺขเว, เอกจฺโจ สตฺถา อปริสุทฺธสีโล สมาโน ‘ปริสุทฺธสีโลมฺหี’ติ ปฏิชานาติ ‘ปริสุทฺธํ เม สีลํ ปริโยทาตํ อสงฺกิลิฏฺฐนฺ’ติ จฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๒": "ตเมนํ สาวกา เอวํ ชานนฺติ—",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๓": "‘อยํ โข ภวํ สตฺถา อปริสุทฺธสีโล สมาโน “ปริสุทฺธสีโลมฺหี”ติ ปฏิชานาติ “ปริสุทฺธํ เม สีลํ ปริโยทาตํ อสงฺกิลิฏฺฐนฺ”ติ จฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๔": "มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๕": "ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๖": "สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๗": "ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๘": "เอวรูปํ โข, ภิกฺขเว, สตฺถารํ สาวกา สีลโต รกฺขนฺติ; ",
  "ปฺลิ-ตฺวฺ-กฺทฺ๑๗:๓ฯ๑๐ฯ๒๙": "เอวรูโป จ ปน สตฺถา สาวเกหิ สีลโต รกฺขํ ปจฺจาสีสติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๐": "ปุน จปรํ, ภิกฺขเว, อิเธกจฺโจ สตฺถา อปริสุทฺธาชีโว สมาโน …เป… ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๑": "อปริสุทฺธธมฺมเทสโน สมาโน …เป… ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๒": "อปริสุทฺธเวยฺยากรโณ สมาโน …เป… ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๓": "อปริสุทฺธญาณทสฺสโน สมาโน ‘ปริสุทฺธญาณทสฺสโนมฺหี’ติ ปฏิชานาติ ‘ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ’ติ จฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๔": "ตเมนํ สาวกา เอวํ ชานนฺติ—",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๕": "‘อยํ โข ภวํ สตฺถา อปริสุทฺธญาณทสฺสโน สมาโน “ปริสุทฺธญาณทสฺสโนมฺหี”ติ ปฏิชานาติ “ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ”ติ จฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๖": "มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๗": "ยํ โข ปนสฺส อมนาปํ, กถํ น มยํ เตน สมุทาจเรยฺยาม? ",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๘": "สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
  "ปฺลิ-ตฺวฺ-กฺทฺ๑๗:๓ฯ๑๐ฯ๓๙": "ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๐": "เอวรูปํ โข, ภิกฺขเว, สตฺถารํ สาวกา ญาณทสฺสนโต รกฺขนฺติ; ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๑": "เอวรูโป จ ปน สตฺถา สาวเกหิ ญาณทสฺสนโต รกฺขํ ปจฺจาสีสติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๒": "อิเม โข, ภิกฺขเว, ปญฺจ สตฺถาโร สนฺโต สํวิชฺชมานา โลกสฺมึฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๓": "อหํ โข ปน, ภิกฺขเว, ปริสุทฺธสีโล สมาโน ‘ปริสุทฺธสีโลมฺหี’ติ ปฏิชานามิ ‘ปริสุทฺธํ เม สีลํ ปริโยทาตํ อสงฺกิลิฏฺฐนฺ’ติ จฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๔": "น จ มํ สาวกา สีลโต รกฺขนฺติ; ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๕": "น จาหํ สาวเกหิ สีลโต รกฺขํ ปจฺจาสีสามิฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๖": "อหํ โข ปน, ภิกฺขเว, ปริสุทฺธาชีโว สมาโน …เป… ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๗": "ปริสุทฺธธมฺมเทสโน สมาโน …เป… ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๘": "ปริสุทฺธเวยฺยากรโณ สมาโน …เป… ",
  "ปฺลิ-ตฺวฺ-กฺทฺ๑๗:๓ฯ๑๐ฯ๔๙": "ปริสุทฺธญาณทสฺสโน สมาโน “ปริสุทฺธญาณทสฺสโนมฺหี”ติ ปฏิชานามิ “ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ”ติ จ, น จ มํ สาวกา ญาณทสฺสนโต รกฺขนฺติ, น จาหํ สาวเกหิ ญาณทสฺสนโต รกฺขํ ปจฺจาสีสามิฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๕๐": "“อฏฺฐานเมตํ, ภิกฺขเว, อนวกาโส, ยํ ปรูปกฺกเมน ตถาคตํ ชีวิตา โวโรเปยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๕๑": "อนุปกฺกเมน, ภิกฺขเว, ตถาคตา ปรินิพฺพายนฺติฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๕๒": "คจฺฉถ ตุเมฺห, ภิกฺขเว, ยถาวิหารํฯ ",
  "ปฺลิ-ตฺวฺ-กฺทฺ๑๗:๓ฯ๑๐ฯ๕๓": "อรกฺขิยา, ภิกฺขเว, ตถาคตา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๐": "๒ฯ๕ฯ นาฬาคิริเปสน ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑": "เตน โข ปน สมเยน ราชคเห นาฬาคิริ นาม หตฺถี จณฺโฑ โหติ, มนุสฺสฆาตโกฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๒": "อถ โข เทวทตฺโต ราชคหํ ปวิสิตฺวา หตฺถิสาลํ คนฺตฺวา หตฺถิภณฺเฑ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๑ฯ๓": "“มยํ โข, ภเณ, ราชญาตกา นาม ปฏิพลา นีจฏฺฐานิยํ อุจฺจฏฺฐาเน ฐเปตุํ, ภตฺตมฺปิ เวตนมฺปิ วฑฺฒาเปตุํฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๔": "เตน หิ, ภเณ, ยทา สมโณ โคตโม อิมํ รจฺฉํ ปฏิปนฺโน โหติ, ตทา อิมํ นาฬาคิรึ หตฺถึ มุญฺเจตฺวา อิมํ รจฺฉํ ปฏิปาเทถา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๕": "“เอวํ, ภนฺเต”ติ โข เต หตฺถิภณฺฑา เทวทตฺตสฺส ปจฺจโสฺสสุํฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๖": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย สมฺพหุเลหิ ภิกฺขูหิ สทฺธึ ราชคหํ ปิณฺฑาย ปาวิสิฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๗": "อถ โข ภควา ตํ รจฺฉํ ปฏิปชฺชิฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๘": "อทฺทสาสุํ โข เต หตฺถิภณฺฑา ภควนฺตํ ตํ รจฺฉํ ปฏิปนฺนํฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๙": "ทิสฺวาน นาฬาคิรึ หตฺถึ มุญฺจิตฺวา ตํ รจฺฉํ ปฏิปาเทสุํฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๐": "อทฺทสา โข นาฬาคิริ หตฺถี ภควนฺตํ ทูรโตว อาคจฺฉนฺตํฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๑": "ทิสฺวาน โสณฺฑํ อุสฺสาเปตฺวา ปหฏฺฐกณฺณวาโล เยน ภควา เตน อภิธาวิฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๒": "อทฺทสาสุํ โข เต ภิกฺขู นาฬาคิรึ หตฺถึ ทูรโตว อาคจฺฉนฺตํฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๓": "ทิสฺวาน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๔": "“อยํ, ภนฺเต, นาฬาคิริ หตฺถี จณฺโฑ มนุสฺสฆาตโก อิมํ รจฺฉํ ปฏิปนฺโนฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๕": "ปฏิกฺกมตุ, ภนฺเต, ภควา; ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๖": "ปฏิกฺกมตุ สุคโต”ติฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๗": "“อาคจฺฉถ, ภิกฺขเว, มา ภายิตฺถฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๘": "อฏฺฐานเมตํ, ภิกฺขเว, อนวกาโส, ยํ ปรูปกฺกเมน ตถาคตํ ชีวิตา โวโรเปยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๑๙": "อนุปกฺกเมน, ภิกฺขเว, ตถาคตา ปรินิพฺพายนฺตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๒๐": "ทุติยมฺปิ โข เต ภิกฺขู …เป… ",
  "ปฺลิ-ตฺวฺ-กฺทฺ๑๗:๓ฯ๑๑ฯ๒๑": "ตติยมฺปิ โข เต ภิกฺขู ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑๗:๓ฯ๑๑ฯ๒๒": "“อยํ, ภนฺเต, นาฬาคิริ หตฺถี จณฺโฑ มนุสฺสฆาตโก อิมํ รจฺฉํ ปฏิปนฺโนฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๒๓": "ปฏิกฺกมตุ, ภนฺเต, ภควา; ",
  "ปฺลิ-ตฺวฺ-กฺทฺ๑๗:๓ฯ๑๑ฯ๒๔": "ปฏิกฺกมตุ สุคโต”ติฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๒๕": "“อาคจฺฉถ, ภิกฺขเว, มา ภายิตฺถฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๒๖": "อฏฺฐานเมตํ, ภิกฺขเว, อนวกาโส, ยํ ปรูปกฺกเมน ตถาคตํ ชีวิตา โวโรเปยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๑ฯ๒๗": "อนุปกฺกเมน, ภิกฺขเว, ตถาคตา ปรินิพฺพายนฺตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑": "เตน โข ปน สมเยน มนุสฺสา ปาสาเทสุปิ หมฺมิเยสุปิ ฉทเนสุปิ อารุฬฺหา อจฺฉนฺติฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๒": "ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน, เต เอวมาหํสุ—",
  "ปฺลิ-ตฺวฺ-กฺทฺ๑๗:๓ฯ๑๒ฯ๓": "“อภิรูโป วต, โภ, มหาสมโณ นาเคน วิเหฐียิสฺสตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๔": "เย ปน เต มนุสฺสา สทฺธา ปสนฺนา ปณฺฑิตา พฺยตฺตา พุทฺธิมนฺโต, เต เอวมาหํสุ—",
  "ปฺลิ-ตฺวฺ-กฺทฺ๑๗:๓ฯ๑๒ฯ๕": "“นจิรสฺสํ วต, โภ, นาโค นาเคน สงฺคาเมสฺสตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๖": "อถ โข ภควา นาฬาคิรึ หตฺถึ เมตฺเตน จิตฺเตน ผริฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๗": "อถ โข นาฬาคิริ หตฺถี ภควโต เมตฺเตน จิตฺเตน ผุฏฺโฐ โสณฺฑํ โอโรเปตฺวา เยน ภควา เตนุปสงฺกมิ, อุปสงฺกมิตฺวา ภควโต ปุรโต อฏฺฐาสิฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๘": "อถ โข ภควา ทกฺขิเณน หตฺเถน นาฬาคิริสฺส หตฺถิสฺส กุมฺภํ ปรามสนฺโต นาฬาคิรึ หตฺถึ อิมาหิ คาถาหิ อชฺฌภาสิ—",
  "ปฺลิ-ตฺวฺ-กฺทฺ๑๗:๓ฯ๑๒ฯ๙": "“มา กุญฺชร นาคมาสโท, ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๐": "ทุกฺขญฺหิ กุญฺชร นาคมาสโท; ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๑": "น หิ นาคหตสฺส กุญฺชร, ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๒": "สุคติ โหติ อิโต ปรํ ยโตฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๓": "มา จ มโท มา จ ปมาโท, ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๔": "น หิ ปมตฺตา สุคตึ วชนฺติ เต; ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๕": "ตฺวญฺเญว ตถา กริสฺสสิ, ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๖": "เยน ตฺวํ สุคตึ คมิสฺสสี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๗": "อถ โข นาฬาคิริ หตฺถี โสณฺฑาย ภควโต ปาทปํสูนิ คเหตฺวา อุปริมุทฺธนิ อากิริตฺวา ปฏิกุฏิโยว โอสกฺกิ, ยาว ภควนฺตํ อทฺทกฺขิฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๘": "อถ โข นาฬาคิริ หตฺถี หตฺถิสาลํ คนฺตฺวา สเก ฐาเน อฏฺฐาสิฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๑๙": "ตถา ทนฺโต จ ปน นาฬาคิริ หตฺถี อโหสิฯ ",
  "ปฺลิ-ตฺวฺ-กฺทฺ๑๗:๓ฯ๑๒ฯ๒๐": "เตน โข ปน สมเยน มนุสฺสา อิมํ คาถํ คายนฺติ—",
  "ปฺลิ-ตฺวฺ-กฺทฺ๑๗:๓ฯ๑๒ฯ๒๑": "“ทณฺเฑเนเก ทมยนฺติ, ",
  "ปฺลิ-ตฺวฺ-กฺทฺ๑๗:๓ฯ๑๒ฯ๒๒": "องฺกุเสหิ กสาหิ จ; ",
  "ปฺลิ-ตฺวฺ-กฺทฺ๑๗:๓ฯ๑๒ฯ๒๓": "อทณฺเฑน อสตฺเถน, ",
  "ปฺลิ-ตฺวฺ-กฺทฺ๑๗:๓ฯ๑๒ฯ๒๔": "นาโค ทนฺโต มเหสินา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๑": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑๗:๓ฯ๑๓ฯ๒": "“ยาว ปาโป อยํ เทวทตฺโต, อลกฺขิโก, ยตฺร หิ นาม สมณสฺส โคตมสฺส เอวํมหิทฺธิกสฺส เอวํมหานุภาวสฺส วธาย ปรกฺกมิสฺสตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๓": "เทวทตฺตสฺส ลาภสกฺกาโร ปริหายิฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๔": "ภควโต จ ลาภสกฺกาโร อภิวฑฺฒิฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๕ฯ๐": "๒ฯ๖ฯ ปญฺจวตฺถุยาจนกถา ",
  "ปฺลิ-ตฺวฺ-กฺทฺ๑๗:๓ฯ๑๓ฯ๕ฯ๑": "เตน โข ปน สมเยน เทวทตฺโต ปริหีนลาภสกฺกาโร สปริโส กุเลสุ วิญฺญาเปตฺวา วิญฺญาเปตฺวา ภุญฺชติฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๖": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑๗:๓ฯ๑๓ฯ๗": "“กถญฺหิ นาม สมณา สกฺยปุตฺติยา กุเลสุ วิญฺญาเปตฺวา วิญฺญาเปตฺวา ภุญฺชิสฺสนฺติฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๘": "กสฺส สมฺปนฺนํ น มนาปํ, กสฺส สาทุํ น รุจฺจตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๙": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๐": "เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๑": "“กถญฺหิ นาม เทวทตฺโต สปริโส กุเลสุ วิญฺญาเปตฺวา วิญฺญาเปตฺวา ภุญฺชิสฺสตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๒": "ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๓": "“สจฺจํ กิร ตฺวํ, เทวทตฺต, สปริโส กุเลสุ วิญฺญาเปตฺวา วิญฺญาเปตฺวา ภุญฺชสี”ติ? ",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๔": "“สจฺจํ, ภควา”ติ …เป… ",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๕": "วิครหิตฺวา …เป… ",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๖": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๗": "“เตน หิ, ภิกฺขเว, ภิกฺขูนํ กุเลสุ ติกโภชนํ ปญฺญเปสฺสามิ ตโย อตฺถวเส ปฏิจฺจ—",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๘": "ทุมฺมงฺกูนํ ปุคฺคลานํ นิคฺคหาย; ",
  "ปฺลิ-ตฺวฺ-กฺทฺ๑๗:๓ฯ๑๓ฯ๑๙": "เปสลานํ ภิกฺขูนํ ผาสุวิหาราย, ‘มา ปาปิจฺฉา ปกฺขํ นิสฺสาย สงฺฆํ ภินฺเทยฺยุนฺ’ติ; ",
  "ปฺลิ-ตฺวฺ-กฺทฺ๑๗:๓ฯ๑๓ฯ๒๐": "กุลานุทฺทยาย จฯ ",
  "ปฺลิ-ตฺวฺ-กฺทฺ๑๗:๓ฯ๑๓ฯ๒๑": "คณโภชเน ยถาธมฺโม กาเรตพฺโพ”ติฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑": "อถ โข เทวทตฺโต เยน โกกาลิโก กฏโมทกติสฺสโก ขณฺฑเทวิยา ปุตฺโต สมุทฺททตฺโต เตนุปสงฺกมิ, อุปสงฺกมิตฺวา โกกาลิกํ กฏโมทกติสฺสกํ ขณฺฑเทวิยา ปุตฺตํ สมุทฺททตฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๔ฯ๒": "“เอถ, มยํ, อาวุโส, สมณสฺส โคตมสฺส สงฺฆเภทํ กริสฺสาม จกฺกเภทนฺ”ติฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๓": "เอวํ วุตฺเต, โกกาลิโก เทวทตฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๔ฯ๔": "“สมโณ โข, อาวุโส, โคตโม มหิทฺธิโก มหานุภาโวฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๕": "กถํ มยํ สมณสฺส โคตมสฺส สงฺฆเภทํ กริสฺสาม จกฺกเภทนฺ”ติ? ",
  "ปฺลิ-ตฺวฺ-กฺทฺ๑๗:๓ฯ๑๔ฯ๖": "“เอถ, มยํ, อาวุโส, สมณํ โคตมํ อุปสงฺกมิตฺวา ปญฺจ วตฺถูนิ ยาจิสฺสาม—",
  "ปฺลิ-ตฺวฺ-กฺทฺ๑๗:๓ฯ๑๔ฯ๗": "‘ภควา, ภนฺเต, อเนกปริยาเยน อปฺปิจฺฉสฺส สนฺตุฏฺฐสฺส สเลฺลขสฺส ธุตสฺส ปาสาทิกสฺส อปจยสฺส วีริยารมฺภสฺส วณฺณวาทีฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๘": "อิมานิ, ภนฺเต, ปญฺจ วตฺถูนิ อเนกปริยาเยน อปฺปิจฺฉตาย สนฺตุฏฺฐิยา สเลฺลขาย ธุตตาย ปาสาทิกตาย อปจยาย วีริยารมฺภาย สํวตฺตนฺติฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๙": "สาธุ, ภนฺเต, ภิกฺขู ยาวชีวํ อารญฺญิกา อสฺสุ; โย คามนฺตํ โอสเรยฺย, วชฺชํ นํ ผุเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑๐": "ยาวชีวํ ปิณฺฑปาติกา อสฺสุ; โย นิมนฺตนํ สาทิเยยฺย, วชฺชํ นํ ผุเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑๑": "ยาวชีวํ ปํสุกูลิกา อสฺสุ; โย คหปติจีวรํ สาทิเยยฺย, วชฺชํ นํ ผุเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑๒": "ยาวชีวํ รุกฺขมูลิกา อสฺสุ; โย ฉนฺนํ อุปคจฺเฉยฺย, วชฺชํ นํ ผุเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑๓": "ยาวชีวํ มจฺฉมํสํ น ขาเทยฺยุํ; โย มจฺฉมํสํ ขาเทยฺย, วชฺชํ นํ ผุเสยฺยา’ติฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑๔": "อิมานิ ปญฺจ วตฺถูนิ สมโณ โคตโม นานุชานิสฺสติฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑๕": "เต มยํ อิเมหิ ปญฺจหิ วตฺถูหิ ชนํ สญฺญาเปสฺสามา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑๖": "“สกฺกา โข, อาวุโส, อิเมหิ ปญฺจหิ วตฺถูหิ สมณสฺส โคตมสฺส สงฺฆเภโท กาตุํ จกฺกเภโทฯ ",
  "ปฺลิ-ตฺวฺ-กฺทฺ๑๗:๓ฯ๑๔ฯ๑๗": "ลูขปฺปสนฺนา หิ, อาวุโส, มนุสฺสา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๑": "อถ โข เทวทตฺโต สปริโส เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒": "เอกมนฺตํ นิสินฺโน โข เทวทตฺโต ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๕ฯ๓": "“ภควา, ภนฺเต, อเนกปริยาเยน อปฺปิจฺฉสฺส สนฺตุฏฺฐสฺส สเลฺลขสฺส ธุตสฺส ปาสาทิกสฺส อปจยสฺส วีริยารมฺภสฺส วณฺณวาทีฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๔": "อิมานิ, ภนฺเต, ปญฺจ วตฺถูนิ อเนกปริยาเยน อปฺปิจฺฉตาย สนฺตุฏฺฐิยา สเลฺลขาย ธุตตาย ปาสาทิกตาย อปจยาย วีริยารมฺภาย สํวตฺตนฺติฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๕": "สาธุ, ภนฺเต, ภิกฺขู ยาวชีวํ อารญฺญิกา อสฺสุ; โย คามนฺตํ โอสเรยฺย, วชฺชํ นํ ผุเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๖": "ยาวชีวํ ปิณฺฑปาติกา อสฺสุ; โย นิมนฺตนํ สาทิเยยฺย, วชฺชํ นํ ผุเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๗": "ยาวชีวํ ปํสุกูลิกา อสฺสุ; โย คหปติจีวรํ สาทิเยยฺย, วชฺชํ นํ ผุเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๘": "ยาวชีวํ รุกฺขมูลิกา อสฺสุ; โย ฉนฺนํ อุปคจฺเฉยฺย, วชฺชํ นํ ผุเสยฺยฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๙": "ยาวชีวํ มจฺฉมํสํ น ขาเทยฺยุํ; โย มจฺฉมํสํ ขาเทยฺย, วชฺชํ นํ ผุเสยฺยา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๐": "“อลํ, เทวทตฺตฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๑": "โย อิจฺฉติ, อารญฺญิโก โหตุ; โย อิจฺฉติ, คามนฺเต วิหรตุฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๒": "โย อิจฺฉติ, ปิณฺฑปาติโก โหตุ; โย อิจฺฉติ, นิมนฺตนํ สาทิยตุฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๓": "โย อิจฺฉติ, ปํสุกูลิโก โหตุ; โย อิจฺฉติ, คหปติจีวรํ สาทิยตุฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๔": "อฏฺฐมาเส โข มยา, เทวทตฺต, รุกฺขมูลเสนาสนํ อนุญฺญาตํ; ",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๕": "ติโกฏิปริสุทฺธํ มจฺฉมํสํ—",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๖": "อทิฏฺฐํ, อสฺสุตํ, อปริสงฺกิตนฺ”ติฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๗": "อถ โข เทวทตฺโต—",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๘": "“น ภควา อิมานิ ปญฺจ วตฺถูนิ อนุชานาตี”ติ—",
  "ปฺลิ-ตฺวฺ-กฺทฺ๑๗:๓ฯ๑๕ฯ๑๙": "หฏฺโฐ อุทคฺโค สปริโส อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๐": "อถ โข เทวทตฺโต สปริโส ราชคหํ ปวิสิตฺวา ปญฺจหิ วตฺถูหิ ชนํ สญฺญาเปสิ—",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๑": "“มยํ, อาวุโส, สมณํ โคตมํ อุปสงฺกมิตฺวา ปญฺจ วตฺถูนิ ยาจิมฺหา—",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๒": "‘ภควา, ภนฺเต, อเนกปริยาเยน อปฺปิจฺฉสฺส …เป… ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๓": "วีริยารมฺภสฺส วณฺณวาทีฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๔": "อิมานิ, ภนฺเต, ปญฺจ วตฺถูนิ อเนกปริยาเยน อปฺปิจฺฉตาย …เป… ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๕": "วีริยารมฺภาย สํวตฺตนฺติฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๖": "สาธุ, ภนฺเต, ภิกฺขู ยาวชีวํ อารญฺญิกา อสฺสุ; โย คามนฺตํ โอสเรยฺย, วชฺชํ นํ ผุเสยฺย …เป… ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๗": "ยาวชีวํ มจฺฉมํสํ น ขาเทยฺยุํ; โย มจฺฉมํสํ ขาเทยฺย, วชฺชํ นํ ผุเสยฺยา’ติฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๘": "อิมานิ ปญฺจ วตฺถูนิ สมโณ โคตโม นานุชานาติฯ ",
  "ปฺลิ-ตฺวฺ-กฺทฺ๑๗:๓ฯ๑๕ฯ๒๙": "เต มยํ อิเมหิ ปญฺจหิ วตฺถูหิ สมาทาย วตฺตามา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑": "ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน, เต เอวมาหํสุ—",
  "ปฺลิ-ตฺวฺ-กฺทฺ๑๗:๓ฯ๑๖ฯ๒": "“อิเม โข สมณา สกฺยปุตฺติยา ธุตา สเลฺลขวุตฺติโนฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๓": "สมโณ ปน โคตโม พาหุลฺลิโก พาหุลฺลาย เจเตตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๔": "เย ปน เต มนุสฺสา สทฺธา ปสนฺนา ปณฺฑิตา พฺยตฺตา พุทฺธิมนฺโต, เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑๗:๓ฯ๑๖ฯ๕": "“กถญฺหิ นาม เทวทตฺโต ภควโต สงฺฆเภทาย ปรกฺกมิสฺสติ จกฺกเภทายา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๖": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๗": "เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑๗:๓ฯ๑๖ฯ๘": "“กถญฺหิ นาม เทวทตฺโต สงฺฆเภทาย ปรกฺกมิสฺสติ จกฺกเภทายา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๙": "อถ โข เต ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๐": "“สจฺจํ กิร ตฺวํ, เทวทตฺต, สงฺฆเภทาย ปรกฺกมสิ จกฺกเภทายา”ติ? ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๑": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๒": "“อลํ, เทวทตฺตฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๓": "มา เต รุจฺจิ สงฺฆเภโทฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๔": "ครุโก โข, เทวทตฺต, สงฺฆเภโทฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๕": "โย โข, เทวทตฺต, สมคฺคํ สงฺฆํ ภินฺทติ, กปฺปฏฺฐิกํ กิพฺพิสํ ปสวติ, กปฺปํ นิรยมฺหิ ปจฺจติฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๖": "โย จ โข, เทวทตฺต, ภินฺนํ สงฺฆํ สมคฺคํ กโรติ, พฺรหฺมํ ปุญฺญํ ปสวติ, กปฺปํ สคฺคมฺหิ โมทติฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๗": "อลํ, เทวทตฺตฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๘": "มา เต รุจฺจิ สงฺฆเภโทฯ ",
  "ปฺลิ-ตฺวฺ-กฺทฺ๑๗:๓ฯ๑๖ฯ๑๙": "ครุโก โข, เทวทตฺต, สงฺฆเภโท”ติฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๑": "อถ โข อายสฺมา อานนฺโท ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปิณฺฑาย ปาวิสิฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๒": "อทฺทสา โข เทวทตฺโต อายสฺมนฺตํ อานนฺทํ ราชคเห ปิณฺฑาย จรนฺตํฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๓": "ทิสฺวาน เยนายสฺมา อานนฺโท เตนุปสงฺกมิ, อุปสงฺกมิตฺวา อายสฺมนฺตํ อานนฺทํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๗ฯ๔": "“อชฺชตคฺเคทานาหํ, อาวุโส อานนฺท, อญฺญเตฺรว ภควตา, อญฺญเตฺรว ภิกฺขุสงฺฆา, อุโปสถํ กริสฺสามิ สงฺฆกมฺมํ กริสฺสามี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๕": "อถ โข อายสฺมา อานนฺโท ราชคเห ปิณฺฑาย จริตฺวา ปจฺฉาภตฺตํ ปิณฺฑปาตปฏิกฺกนฺโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๖": "เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๗ฯ๗": "“อิธาหํ, ภนฺเต, ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปิณฺฑาย ปาวิสึฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๘": "อทฺทสา โข มํ, ภนฺเต, เทวทตฺโต ราชคเห ปิณฺฑาย จรนฺตํฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๙": "ทิสฺวาน เยนาหํ เตนุปสงฺกมิ, อุปสงฺกมิตฺวา มํ เอตทโวจ—",
  "ปฺลิ-ตฺวฺ-กฺทฺ๑๗:๓ฯ๑๗ฯ๑๐": "‘อชฺชตคฺเคทานาหํ, อาวุโส อานนฺท, อญฺญเตฺรว ภควตา, อญฺญเตฺรว ภิกฺขุสงฺฆา, อุโปสถํ กริสฺสามิ สงฺฆกมฺมํ กริสฺสามี’ติฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๑๑": "อชฺชตคฺเค, ภนฺเต, เทวทตฺโต สงฺฆํ ภินฺทิสฺสตี”ติฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๑๒": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑๗:๓ฯ๑๗ฯ๑๓": "“สุกรํ สาธุนา สาธุํ, ",
  "ปฺลิ-ตฺวฺ-กฺทฺ๑๗:๓ฯ๑๗ฯ๑๔": "สาธุํ ปาเปน ทุกฺกรํ; ",
  "ปฺลิ-ตฺวฺ-กฺทฺ๑๗:๓ฯ๑๗ฯ๑๕": "ปาปํ ปาเปน สุกรํ, ",
  "ปฺลิ-ตฺวฺ-กฺทฺ๑๗:๓ฯ๑๗ฯ๑๖": "ปาปมริเยหิ ทุกฺกรนฺ”ติฯ ",
  "ปฺลิ-ตฺวฺ-กฺทฺ๑๗:๓ฯ๑๗ฯ๑๗": "ทุติยภาณวาโร นิฏฺฐิโตฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๐": "๓ฯ๑ฯ สงฺฆเภทกถา ",
  "ปฺลิ-ตฺวฺ-กฺทฺ๑๗:๔ฯ๑ฯ๑": "อถ โข เทวทตฺโต ตทหุโปสเถ อุฏฺฐายาสนา สลากํ คาเหสิ—",
  "ปฺลิ-ตฺวฺ-กฺทฺ๑๗:๔ฯ๑ฯ๒": "“มยํ, อาวุโส, สมณํ โคตมํ อุปสงฺกมิตฺวา ปญฺจ วตฺถูนิ ยาจิมฺหา—",
  "ปฺลิ-ตฺวฺ-กฺทฺ๑๗:๔ฯ๑ฯ๓": "‘ภควา, ภนฺเต, อเนกปริยาเยน อปฺปิจฺฉสฺส …เป… ",
  "ปฺลิ-ตฺวฺ-กฺทฺ๑๗:๔ฯ๑ฯ๔": "วีริยารมฺภสฺส วณฺณวาทีฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๕": "อิมานิ, ภนฺเต, ปญฺจ วตฺถูนิ อเนกปริยาเยน อปฺปิจฺฉตาย …เป… ",
  "ปฺลิ-ตฺวฺ-กฺทฺ๑๗:๔ฯ๑ฯ๖": "วีริยารมฺภาย สํวตฺตนฺติฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๗ฯ๑": "สาธุ, ภนฺเต, ภิกฺขู ยาวชีวํ อารญฺญิกา อสฺสุ; โย คามนฺตํ โอสเรยฺย, วชฺชํ นํ ผุเสยฺย …เป… ",
  "ปฺลิ-ตฺวฺ-กฺทฺ๑๗:๔ฯ๑ฯ๘": "ยาวชีวํ มจฺฉมํสํ น ขาเทยฺยุํ; โย มจฺฉมํสํ ขาเทยฺย, วชฺชํ นํ ผุเสยฺยา’ติฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๙": "อิมานิ ปญฺจ วตฺถูนิ สมโณ โคตโม นานุชานาติฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๑๐": "เต มยํ อิเมหิ ปญฺจหิ วตฺถูหิ สมาทาย วตฺตามฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๑๑": "ยสฺสายสฺมโต อิมานิ ปญฺจ วตฺถูนิ ขมนฺติ, โส สลากํ คณฺหาตู”ติฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๑๒": "เตน โข ปน สมเยน เวสาลิกา วชฺชิปุตฺตกา ปญฺจมตฺตานิ ภิกฺขุสตานิ นวกา เจว โหนฺติ อปฺปกตญฺญุโน จฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๑๓": "เต—“อยํ ธมฺโม, อยํ วินโย, อิทํ สตฺถุสาสนนฺ”ติ สลากํ คณฺหึสุฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๑๔": "อถ โข เทวทตฺโต สงฺฆํ ภินฺทิตฺวา ปญฺจมตฺตานิ ภิกฺขุสตานิ อาทาย เยน คยาสีสํ เตน ปกฺกามิฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๑๕": "อถ โข สาริปุตฺตโมคฺคลฺลานา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๑๖": "เอกมนฺตํ นิสินฺโน โข อายสฺมา สาริปุตฺโต ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๔ฯ๑ฯ๑๗": "“เทวทตฺโต, ภนฺเต, สงฺฆํ ภินฺทิตฺวา ปญฺจมตฺตานิ ภิกฺขุสตานิ อาทาย เยน คยาสีสํ เตน ปกฺกนฺโต”ติฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๑๘": "“น หิ นาม ตุมฺหากํ, สาริปุตฺตา, เตสุ นวเกสุ ภิกฺขูสุ การุญฺญมฺปิ ภวิสฺสติ? ",
  "ปฺลิ-ตฺวฺ-กฺทฺ๑๗:๔ฯ๑ฯ๑๙": "คจฺฉถ ตุเมฺห, สาริปุตฺตา, ปุรา เต ภิกฺขู อนยพฺยสนํ อาปชฺชนฺตี”ติฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๒๐": "“เอวํ, ภนฺเต”ติ โข สาริปุตฺตโมคฺคลฺลานา ภควโต ปฏิสฺสุตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา เยน คยาสีสํ เตนุปสงฺกมึสุฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๒๑": "เตน โข ปน สมเยน อญฺญตโร ภิกฺขุ ภควโต อวิทูเร โรทมาโน ฐิโต โหติฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๒๒": "อถ โข ภควา ตํ ภิกฺขุํ เอตทโวจ—",
  "ปฺลิ-ตฺวฺ-กฺทฺ๑๗:๔ฯ๑ฯ๒๓": "“กิสฺส ตฺวํ, ภิกฺขุ, โรทสี”ติ? ",
  "ปฺลิ-ตฺวฺ-กฺทฺ๑๗:๔ฯ๑ฯ๒๔": "“เยปิ เต, ภนฺเต, ภควโต อคฺคสาวกา สาริปุตฺตโมคฺคลฺลานา เตปิ เทวทตฺตสฺส สนฺติเก คจฺฉนฺติ เทวทตฺตสฺส ธมฺมํ โรเจนฺตา”ติฯ ",
  "ปฺลิ-ตฺวฺ-กฺทฺ๑๗:๔ฯ๑ฯ๒๕": "“อฏฺฐานเมตํ, ภิกฺขุ, อนวกาโส, ยํ สาริปุตฺตโมคฺคลฺลานา เทวทตฺตสฺส ธมฺมํ โรเจยฺยุํ, อปิ จ เต คตา ภิกฺขูนํ สญฺญตฺติยา”ติฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑": "เตน โข ปน สมเยน เทวทตฺโต มหติยา ปริสาย ปริวุโต ธมฺมํ เทเสนฺโต นิสินฺโน โหติฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๒": "อทฺทสา โข เทวทตฺโต สาริปุตฺตโมคฺคลฺลาเน ทูรโตว อาคจฺฉนฺเตฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๓": "ทิสฺวาน ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๗:๔ฯ๒ฯ๔": "“ปสฺสถ, ภิกฺขเว, ยาว สฺวากฺขาโต มยา ธมฺโม, เยปิ เต สมณสฺส โคตมสฺส อคฺคสาวกา สาริปุตฺตโมคฺคลฺลานา เตปิ มม สนฺติเก อาคจฺฉนฺติฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๕": "มม ธมฺมํ โรเจนฺตา”ติฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๖": "เอวํ วุตฺเต, โกกาลิโก เทวทตฺตํ เอตทโวจ—",
  "ปฺลิ-ตฺวฺ-กฺทฺ๑๗:๔ฯ๒ฯ๗": "“มา, อาวุโส เทวทตฺต, สาริปุตฺตโมคฺคลฺลาเน วิสฺสสิฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๘": "ปาปิจฺฉา สาริปุตฺตโมคฺคลฺลานา, ปาปิกานํ อิจฺฉานํ วสํ คตา”ติฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๙": "“อลํ, อาวุโสฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑๐": "สฺวาคตํ เตสํ ยโต เม ธมฺมํ โรเจนฺตี”ติฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑๑": "อถ โข เทวทตฺโต อายสฺมนฺตํ สาริปุตฺตํ อุปฑฺฒาสเนน นิมนฺเตสิ—",
  "ปฺลิ-ตฺวฺ-กฺทฺ๑๗:๔ฯ๒ฯ๑๒": "“เอหาวุโส สาริปุตฺต, อิธ นิสีทาหี”ติฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑๓": "“อลํ, อาวุโส”ติ โข อายสฺมา สาริปุตฺโต อญฺญตรํ อาสนํ คเหตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑๔": "อายสฺมาปิ โข มหาโมคฺคลฺลาโน อญฺญตรํ อาสนํ คเหตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑๕": "อถ โข เทวทตฺโต พหุเทว รตฺตึ ภิกฺขู ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อายสฺมนฺตํ สาริปุตฺตํ อชฺเฌสิ—",
  "ปฺลิ-ตฺวฺ-กฺทฺ๑๗:๔ฯ๒ฯ๑๖": "“วิคตถินมิทฺโธ โข, อาวุโส สาริปุตฺต, ภิกฺขุสงฺโฆฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑๗": "ปฏิภาตุ ตํ, อาวุโส สาริปุตฺต, ภิกฺขูนํ ธมฺมี กถา, ปิฏฺฐิ เม อาคิลายติ, ตมหํ อายมิสฺสามี”ติฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑๘": "“เอวมาวุโส”ติ โข อายสฺมา สาริปุตฺโต เทวทตฺตสฺส ปจฺจโสฺสสิฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๑๙": "อถ โข เทวทตฺโต จตุคฺคุณํ สงฺฆาฏึ ปญฺญเปตฺวา ทกฺขิเณน ปเสฺสน เสยฺยํ กปฺเปสิฯ ",
  "ปฺลิ-ตฺวฺ-กฺทฺ๑๗:๔ฯ๒ฯ๒๐": "ตสฺส กิลมนฺตสฺส มุฏฺฐสฺสติสฺส อสมฺปชานสฺส มุหุตฺตเกเนว นิทฺทา โอกฺกมิฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๑": "อถ โข อายสฺมา สาริปุตฺโต อาเทสนาปาฏิหาริยานุสาสนิยา ภิกฺขู ธมฺมิยา กถาย โอวทิ อนุสาสิฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๒": "อายสฺมา มหาโมคฺคลฺลาโน อิทฺธิปาฏิหาริยานุสาสนิยา ภิกฺขู ธมฺมิยา กถาย โอวทิ อนุสาสิฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๓": "อถ โข เตสํ ภิกฺขูนํ อายสฺมตา สาริปุตฺเตน อาเทสนาปาฏิหาริยานุสาสนิยา อายสฺมตา จ มหาโมคฺคลฺลาเนน อิทฺธิปาฏิหาริยานุสาสนิยา โอวทิยมานานํ อนุสาสิยมานานํ วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑๗:๔ฯ๓ฯ๔": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๕": "อถ โข อายสฺมา สาริปุตฺโต ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๗:๔ฯ๓ฯ๖": "“คจฺฉาม มยํ, อาวุโส, ภควโต สนฺติเกฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๗": "โย ตสฺส ภควโต ธมฺมํ โรเจสิ โส อาคจฺฉตู”ติฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๘": "อถ โข สาริปุตฺตโมคฺคลฺลานา ตานิ ปญฺจภิกฺขุสตานิ อาทาย เยน เวฬุวนํ เตนุปสงฺกมึสุฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๙": "อถ โข โกกาลิโก เทวทตฺตํ อุฏฺฐาเปสิ—",
  "ปฺลิ-ตฺวฺ-กฺทฺ๑๗:๔ฯ๓ฯ๑๐": "“อุฏฺเฐหิ, อาวุโส เทวทตฺต, นีตา เต ภิกฺขู สาริปุตฺตโมคฺคลฺลาเนหิฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๑๑": "นนุ ตฺวํ, อาวุโส เทวทตฺต, มยา วุตฺโต—",
  "ปฺลิ-ตฺวฺ-กฺทฺ๑๗:๔ฯ๓ฯ๑๒": "‘มา, อาวุโส เทวทตฺต, สาริปุตฺตโมคฺคลฺลาเน วิสฺสาสิฯ ",
  "ปฺลิ-ตฺวฺ-กฺทฺ๑๗:๔ฯ๓ฯ๑๓": "ปาปิจฺฉา สาริปุตฺตโมคฺคลฺลานา, ปาปิกานํ อิจฺฉานํ วสํ คตา’”ติ? ",
  "ปฺลิ-ตฺวฺ-กฺทฺ๑๗:๔ฯ๓ฯ๑๔": "อถ โข เทวทตฺตสฺส ตตฺเถว อุณฺหํ โลหิตํ มุขโต อุคฺคญฺฉิฯ ",
  "ปฺลิ-ตฺวฺ-กฺทฺ๑๗:๔ฯ๔ฯ๑": "อถ โข สาริปุตฺตโมคฺคลฺลานา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิสุํฯ ",
  "ปฺลิ-ตฺวฺ-กฺทฺ๑๗:๔ฯ๔ฯ๒": "เอกมนฺตํ นิสินฺโน โข อายสฺมา สาริปุตฺโต ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๔ฯ๔ฯ๓": "“สาธุ, ภนฺเต, เภทกานุวตฺตกา ภิกฺขู ปุน อุปสมฺปชฺเชยฺยุนฺ”ติฯ ",
  "ปฺลิ-ตฺวฺ-กฺทฺ๑๗:๔ฯ๔ฯ๔": "“อลํ, สาริปุตฺตฯ ",
  "ปฺลิ-ตฺวฺ-กฺทฺ๑๗:๔ฯ๔ฯ๕": "มา เต รุจฺจิ เภทกานุวตฺตกานํ ภิกฺขูนํ ปุน อุปสมฺปทาฯ ",
  "ปฺลิ-ตฺวฺ-กฺทฺ๑๗:๔ฯ๔ฯ๖": "เตน หิ ตฺวํ, สาริปุตฺต, เภทกานุวตฺตเก ภิกฺขู ถุลฺลจฺจยํ เทสาเปหิฯ ",
  "ปฺลิ-ตฺวฺ-กฺทฺ๑๗:๔ฯ๔ฯ๗": "กถํ ปน เต, สาริปุตฺต, เทวทตฺโต ปฏิปชฺชี”ติ? ",
  "ปฺลิ-ตฺวฺ-กฺทฺ๑๗:๔ฯ๔ฯ๘": "“ยเถว, ภนฺเต, ภควา พหุเทว รตฺตึ ภิกฺขู ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา มํ อชฺเฌสติ—",
  "ปฺลิ-ตฺวฺ-กฺทฺ๑๗:๔ฯ๔ฯ๙": "‘วิคตถินมิทฺโธ โข, สาริปุตฺต, ภิกฺขุสงฺโฆ; ",
  "ปฺลิ-ตฺวฺ-กฺทฺ๑๗:๔ฯ๔ฯ๑๐": "ปฏิภาตุ ตํ, สาริปุตฺต, ภิกฺขูนํ ธมฺมี กถา, ปิฏฺฐิ เม อาคิลายติ, ตมหํ อายมิสฺสามี’ติฯ ",
  "ปฺลิ-ตฺวฺ-กฺทฺ๑๗:๔ฯ๔ฯ๑๑": "เอวเมว โข, ภนฺเต, เทวทตฺโต ปฏิปชฺชี”ติฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๑": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑๗:๔ฯ๕ฯ๒": "“ภูตปุพฺพํ, ภิกฺขเว, อรญฺญายตเน มหาสรสีฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๓": "ตํ นาคา อุปนิสฺสาย วิหรึสุฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๔": "เต ตํ สรสึ โอคาเหตฺวา, โสณฺฑาย ภิสมุฬาลํ อพฺพุหิตฺวา, สุวิกฺขาลิตํ วิกฺขาเลตฺวา, อกทฺทมํ สงฺขาทิตฺวา อชฺโฌหรนฺติฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๕": "เตสํ ตํ วณฺณาย เจว โหติ, พลาย จฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๖": "น จ ตโตนิทานํ มรณํ วา นิคจฺฉนฺติ, มรณมตฺตํ วา ทุกฺขํฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๗": "เตสํเยว โข ปน, ภิกฺขเว, มหานาคานํ อนุสิกฺขมานา ตรุณา ภิงฺกจฺฉาปาฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๘": "เต ตํ สรสึ โอคาเหตฺวา, โสณฺฑาย ภิสมุฬาลํ อพฺพุหิตฺวา, น สุวิกฺขาลิตํ วิกฺขาเลตฺวา, สกทฺทมํ สงฺขาทิตฺวา, อชฺโฌหรนฺติฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๙": "เตสํ ตํ เนว วณฺณาย โหติ, น พลายฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๑๐": "ตโตนิทานญฺจ มรณํ วา นิคจฺฉนฺติ, มรณมตฺตํ วา ทุกฺขํฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๑๑": "เอวเมว โข, ภิกฺขเว, เทวทตฺโต มมานุกฺรุพฺพํ กปโณ มริสฺสตีติฯ ",
  "ปฺลิ-ตฺวฺ-กฺทฺ๑๗:๔ฯ๕ฯ๑๒": "มหาวราหสฺส มหึ วิกฺรุพฺพโต, ",
  "ปฺลิ-ตฺวฺ-กฺทฺ๑๗:๔ฯ๕ฯ๑๓": "ภิสํ ฆสานสฺส นทีสุ ชคฺคโต; ",
  "ปฺลิ-ตฺวฺ-กฺทฺ๑๗:๔ฯ๕ฯ๑๔": "ภิงฺโกว ปงฺกํ อภิภกฺขยิตฺวา, ",
  "ปฺลิ-ตฺวฺ-กฺทฺ๑๗:๔ฯ๕ฯ๑๕": "มมานุกฺรุพฺพํ กปโณ มริสฺสตีติฯ ",
  "ปฺลิ-ตฺวฺ-กฺทฺ๑๗:๔ฯ๖ฯ๑": "อฏฺฐหิ, ภิกฺขเว, องฺเคหิ สมนฺนาคโต ภิกฺขุ ทูเตยฺยํ คนฺตุมรหติฯ ",
  "ปฺลิ-ตฺวฺ-กฺทฺ๑๗:๔ฯ๖ฯ๒": "กตเมหิ อฏฺฐหิ? ",
  "ปฺลิ-ตฺวฺ-กฺทฺ๑๗:๔ฯ๖ฯ๓": "อิธ, ภิกฺขเว, ภิกฺขุ โสตา จ โหติ, สาเวตา จ, อุคฺคเหตา จ, ธาเรตา จ, วิญฺญาตา จ, วิญฺญาเปตา จ, กุสโล จ สหิตาสหิตสฺส, โน จ กลหการโก—",
  "ปฺลิ-ตฺวฺ-กฺทฺ๑๗:๔ฯ๖ฯ๔": "อิเมหิ โข, ภิกฺขเว, อฏฺฐหงฺเคหิ สมนฺนาคโต ภิกฺขุ ทูเตยฺยํ คนฺตุมรหติฯ ",
  "ปฺลิ-ตฺวฺ-กฺทฺ๑๗:๔ฯ๖ฯ๕": "อฏฺฐหิ, ภิกฺขเว, องฺเคหิ สมนฺนาคโต สาริปุตฺโต ทูเตยฺยํ คนฺตุมรหติฯ ",
  "ปฺลิ-ตฺวฺ-กฺทฺ๑๗:๔ฯ๖ฯ๖": "กตเมหิ อฏฺฐหิ? ",
  "ปฺลิ-ตฺวฺ-กฺทฺ๑๗:๔ฯ๖ฯ๗": "อิธ, ภิกฺขเว, สาริปุตฺโต โสตา จ โหติ, สาเวตา จ, อุคฺคเหตา จ, ธาเรตา จ, วิญฺญาตา จ, วิญฺญาเปตา จ, กุสโล จ สหิตาสหิตสฺส, โน จ กลหการโก—",
  "ปฺลิ-ตฺวฺ-กฺทฺ๑๗:๔ฯ๖ฯ๘": "อิเมหิ โข, ภิกฺขเว, อฏฺฐหงฺเคหิ สมนฺนาคโต สาริปุตฺโต ทูเตยฺยํ คนฺตุมรหตีติฯ ",
  "ปฺลิ-ตฺวฺ-กฺทฺ๑๗:๔ฯ๖ฯ๙": "โย เว น พฺยถติ ปตฺวา, ",
  "ปฺลิ-ตฺวฺ-กฺทฺ๑๗:๔ฯ๖ฯ๑๐": "ปริสํ อุคฺควาทินึ; ",
  "ปฺลิ-ตฺวฺ-กฺทฺ๑๗:๔ฯ๖ฯ๑๑": "น จ หาเปติ วจนํ, ",
  "ปฺลิ-ตฺวฺ-กฺทฺ๑๗:๔ฯ๖ฯ๑๒": "น จ ฉาเทติ สาสนํฯ ",
  "ปฺลิ-ตฺวฺ-กฺทฺ๑๗:๔ฯ๖ฯ๑๓": "อสนฺทิทฺโธ จ อกฺขาติ, ",
  "ปฺลิ-ตฺวฺ-กฺทฺ๑๗:๔ฯ๖ฯ๑๔": "ปุจฺฉิโต จ น กุปฺปติ; ",
  "ปฺลิ-ตฺวฺ-กฺทฺ๑๗:๔ฯ๖ฯ๑๕": "ส เว ตาทิสโก ภิกฺขุ, ",
  "ปฺลิ-ตฺวฺ-กฺทฺ๑๗:๔ฯ๖ฯ๑๖": "ทูเตยฺยํ คนฺตุมรหตีติฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๑": "อฏฺฐหิ, ภิกฺขเว, อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๒": "กตเมหิ อฏฺฐหิ? ",
  "ปฺลิ-ตฺวฺ-กฺทฺ๑๗:๔ฯ๗ฯ๓": "ลาเภน, ภิกฺขเว, อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉ; ",
  "ปฺลิ-ตฺวฺ-กฺทฺ๑๗:๔ฯ๗ฯ๔": "อลาเภน, ภิกฺขเว …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๕": "ยเสน, ภิกฺขเว …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๖": "อยเสน, ภิกฺขเว …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๗": "สกฺกาเรน, ภิกฺขเว …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๘": "อสกฺกาเรน, ภิกฺขเว …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๙": "ปาปิจฺฉตาย, ภิกฺขเว …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๑๐": "ปาปมิตฺตตาย ภิกฺขเว, อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉ—",
  "ปฺลิ-ตฺวฺ-กฺทฺ๑๗:๔ฯ๗ฯ๑๑": "อิเมหิ โข, ภิกฺขเว, อฏฺฐหิ อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๑๒": "สาธุ, ภิกฺขเว, ภิกฺขุ อุปฺปนฺนํ ลาภํ อภิภุยฺย อภิภุยฺย วิหเรยฺย, อุปฺปนฺนํ อลาภํ …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๑๓": "อุปฺปนฺนํ ยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๑๔": "อุปฺปนฺนํ อยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๑๕": "อุปฺปนฺนํ สกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๑๖": "อุปฺปนฺนํ อสกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๑๗": "อุปฺปนฺนํ ปาปิจฺฉตํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๑๘": "อุปฺปนฺนํ ปาปมิตฺตตํ อภิภุยฺย อภิภุยฺย วิหเรยฺยฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๑๙": "กถญฺจ, ภิกฺขเว, ภิกฺขุ อตฺถวสํ ปฏิจฺจ อุปฺปนฺนํ ลาภํ อภิภุยฺย อภิภุยฺย วิหเรยฺย, อุปฺปนฺนํ อลาภํ …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๒๐": "อุปฺปนฺนํ ยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๒๑": "อุปฺปนฺนํ อยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๒๒": "อุปฺปนฺนํ สกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๒๓": "อุปฺปนฺนํ อสกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๒๔": "อุปฺปนฺนํ ปาปิจฺฉตํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๒๕": "อุปฺปนฺนํ ปาปมิตฺตตํ อภิภุยฺย อภิภุยฺย วิหเรยฺย? ",
  "ปฺลิ-ตฺวฺ-กฺทฺ๑๗:๔ฯ๗ฯ๒๖": "ยํ หิสฺส, ภิกฺขเว, อุปฺปนฺนํ ลาภํ อนภิภุยฺย วิหรโต อุปฺปชฺเชยฺยุํ อาสวา วิฆาตปริฬาหา, อุปฺปนฺนํ ลาภํ อภิภุยฺย อภิภุยฺย วิหรโต เอวํสเต อาสวา วิฆาตปริฬาหา น โหนฺติฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๒๗": "ยํ หิสฺส, ภิกฺขเว, อุปฺปนฺนํ อลาภํ …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๒๘": "อุปฺปนฺนํ ยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๒๙": "อุปฺปนฺนํ อยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๓๐": "อุปฺปนฺนํ สกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๓๑": "อุปฺปนฺนํ อสกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๓๒": "อุปฺปนฺนํ ปาปิจฺฉตํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๓๓": "อุปฺปนฺนํ ปาปมิตฺตตํ อนภิภุยฺย วิหรโต อุปฺปชฺเชยฺยุํ อาสวา วิฆาตปริฬาหา, อุปฺปนฺนํ ปาปมิตฺตตํ อภิภุยฺย อภิภุยฺย วิหรโต เอวํสเต อาสวา วิฆาตปริฬาหา น โหนฺติฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๓๔": "อิทํ โข, ภิกฺขเว, อตฺถวสํ ปฏิจฺจ อุปฺปนฺนํ ลาภํ อภิภุยฺย อภิภุยฺย วิหเรยฺย, อุปฺปนฺนํ อลาภํ …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๓๕": "อุปฺปนฺนํ ยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๓๖": "อุปฺปนฺนํ อยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๓๗": "อุปฺปนฺนํ สกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๓๘": "อุปฺปนฺนํ อสกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๓๙": "อุปฺปนฺนํ ปาปิจฺฉตํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๔๐": "อุปฺปนฺนํ ปาปมิตฺตตํ อภิภุยฺย อภิภุยฺย วิหเรยฺยฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๔๑": "ตสฺมาติห, ภิกฺขเว, อุปฺปนฺนํ ลาภํ อภิภุยฺย อภิภุยฺย วิหริสฺสาม, อุปฺปนฺนํ อลาภํ …เป… ",
  "ปฺลิ-ตฺวฺ-กฺทฺ๑๗:๔ฯ๗ฯ๔๒": "อุปฺปนฺนํ ยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๔๓": "อุปฺปนฺนํ อยสํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๔๔": "อุปฺปนฺนํ สกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๔๕": "อุปฺปนฺนํ อสกฺการํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๔๖": "อุปฺปนฺนํ ปาปิจฺฉตํ … ",
  "ปฺลิ-ตฺวฺ-กฺทฺ๑๗:๔ฯ๗ฯ๔๗": "อุปฺปนฺนํ ปาปมิตฺตตํ อภิภุยฺย อภิภุยฺย วิหริสฺสามาติ; ",
  "ปฺลิ-ตฺวฺ-กฺทฺ๑๗:๔ฯ๗ฯ๔๘": "เอวญฺหิ โว, ภิกฺขเว, สิกฺขิตพฺพนฺติฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๔๙": "ตีหิ, ภิกฺขเว, อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉฯ ",
  "ปฺลิ-ตฺวฺ-กฺทฺ๑๗:๔ฯ๗ฯ๕๐": "กตเมหิ ตีหิ? ",
  "ปฺลิ-ตฺวฺ-กฺทฺ๑๗:๔ฯ๗ฯ๕๑": "ปาปิจฺฉตา, ปาปมิตฺตตา, โอรมตฺตเกน วิเสสาธิคเมน อนฺตรา โวสานํ อาปาทิ—",
  "ปฺลิ-ตฺวฺ-กฺทฺ๑๗:๔ฯ๗ฯ๕๒": "อิเมหิ โข, ภิกฺขเว, ตีหิ อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉติฯ ",
  "ปฺลิ-ตฺวฺ-กฺทฺ๑๗:๔ฯ๘ฯ๑": "มา ชาตุ โกจิ โลกสฺมึ, ",
  "ปฺลิ-ตฺวฺ-กฺทฺ๑๗:๔ฯ๘ฯ๒": "ปาปิจฺโฉ อุทปชฺชถ; ",
  "ปฺลิ-ตฺวฺ-กฺทฺ๑๗:๔ฯ๘ฯ๓": "ตทมินาปิ ชานาถ, ",
  "ปฺลิ-ตฺวฺ-กฺทฺ๑๗:๔ฯ๘ฯ๔": "ปาปิจฺฉานํ ยถาคติฯ ",
  "ปฺลิ-ตฺวฺ-กฺทฺ๑๗:๔ฯ๘ฯ๕": "ปณฺฑิโตติ สมญฺญาโต, ",
  "ปฺลิ-ตฺวฺ-กฺทฺ๑๗:๔ฯ๘ฯ๖": "ภาวิตตฺโตติ สมฺมโต; ",
  "ปฺลิ-ตฺวฺ-กฺทฺ๑๗:๔ฯ๘ฯ๗": "ชลํว ยสสา อฏฺฐา, ",
  "ปฺลิ-ตฺวฺ-กฺทฺ๑๗:๔ฯ๘ฯ๘": "เทวทตฺโตติ เม สุตํฯ ",
  "ปฺลิ-ตฺวฺ-กฺทฺ๑๗:๔ฯ๘ฯ๙": "โส ปมาทํ อนุจิณฺโณ, ",
  "ปฺลิ-ตฺวฺ-กฺทฺ๑๗:๔ฯ๘ฯ๑๐": "อาสชฺช นํ ตถาคตํ; ",
  "ปฺลิ-ตฺวฺ-กฺทฺ๑๗:๔ฯ๘ฯ๑๑": "อวีจินิรยํ ปตฺโต, ",
  "ปฺลิ-ตฺวฺ-กฺทฺ๑๗:๔ฯ๘ฯ๑๒": "จตุทฺวารํ ภยานกํฯ ",
  "ปฺลิ-ตฺวฺ-กฺทฺ๑๗:๔ฯ๘ฯ๑๓": "อทุฏฺฐสฺส หิ โย ทุพฺเภ, ",
  "ปฺลิ-ตฺวฺ-กฺทฺ๑๗:๔ฯ๘ฯ๑๔": "ปาปกมฺมํ อกฺรุพฺพโต; ",
  "ปฺลิ-ตฺวฺ-กฺทฺ๑๗:๔ฯ๘ฯ๑๕": "ตเมว ปาปํ ผุสติ, ",
  "ปฺลิ-ตฺวฺ-กฺทฺ๑๗:๔ฯ๘ฯ๑๖": "ทุฏฺฐจิตฺตํ อนาทรํฯ ",
  "ปฺลิ-ตฺวฺ-กฺทฺ๑๗:๔ฯ๘ฯ๑๗": "สมุทฺทํ วิสกุมฺเภน, ",
  "ปฺลิ-ตฺวฺ-กฺทฺ๑๗:๔ฯ๘ฯ๑๘": "โย มญฺเญยฺย ปทูสิตุํ; ",
  "ปฺลิ-ตฺวฺ-กฺทฺ๑๗:๔ฯ๘ฯ๑๙": "น โส เตน ปทูเสยฺย, ",
  "ปฺลิ-ตฺวฺ-กฺทฺ๑๗:๔ฯ๘ฯ๒๐": "เภสฺมา หิ อุทธี มหาฯ ",
  "ปฺลิ-ตฺวฺ-กฺทฺ๑๗:๔ฯ๘ฯ๒๑": "เอวเมว ตถาคตํ, ",
  "ปฺลิ-ตฺวฺ-กฺทฺ๑๗:๔ฯ๘ฯ๒๒": "โย วาเทนุปหึสติ; ",
  "ปฺลิ-ตฺวฺ-กฺทฺ๑๗:๔ฯ๘ฯ๒๓": "สมคฺคตํ สนฺตจิตฺตํ, ",
  "ปฺลิ-ตฺวฺ-กฺทฺ๑๗:๔ฯ๘ฯ๒๔": "วาโท ตมฺหิ น รูหติฯ ",
  "ปฺลิ-ตฺวฺ-กฺทฺ๑๗:๔ฯ๘ฯ๒๕": "ตาทิสํ มิตฺตํ กฺรุพฺเพถ, ",
  "ปฺลิ-ตฺวฺ-กฺทฺ๑๗:๔ฯ๘ฯ๒๖": "ตญฺจ เสเวถ ปณฺฑิโต; ",
  "ปฺลิ-ตฺวฺ-กฺทฺ๑๗:๔ฯ๘ฯ๒๗": "ยสฺส มคฺคานุโค ภิกฺขุ, ",
  "ปฺลิ-ตฺวฺ-กฺทฺ๑๗:๔ฯ๘ฯ๒๘": "ขยํ ทุกฺขสฺส ปาปุเณ”ติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๐": "๓ฯ๒ฯ อุปาลิปญฺหา ",
  "ปฺลิ-ตฺวฺ-กฺทฺ๑๗:๕ฯ๑ฯ๑": "อถ โข อายสฺมา อุปาลิ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๒": "เอกมนฺตํ นิสินฺโน โข อายสฺมา อุปาลิ ภควนฺตํ เอตทโวจ—",
  "ปฺลิ-ตฺวฺ-กฺทฺ๑๗:๕ฯ๑ฯ๓": "“สงฺฆราชิ สงฺฆราชีติ, ภนฺเต, วุจฺจติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๔": "กิตฺตาวตา นุ โข, ภนฺเต, สงฺฆราชิ โหติ, โน จ สงฺฆเภโท? ",
  "ปฺลิ-ตฺวฺ-กฺทฺ๑๗:๕ฯ๑ฯ๕": "กิตฺตาวตา จ ปน สงฺฆราชิ เจว โหติ สงฺฆเภโท จา”ติ? ",
  "ปฺลิ-ตฺวฺ-กฺทฺ๑๗:๕ฯ๑ฯ๖": "“เอกโต, อุปาลิ, เอโก โหติ, เอกโต เทฺว, จตุตฺโถ อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๑ฯ๗": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๘": "เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๙": "เอกโต, อุปาลิ, เทฺว โหนฺติ, เอกโต เทฺว, ปญฺจโม อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๑ฯ๑๐": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๑๑": "เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๑๒": "เอกโต, อุปาลิ, เทฺว โหนฺติ, เอกโต ตโย, ฉฏฺโฐ อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๑ฯ๑๓": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๑๔": "เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๑๕": "เอกโต, อุปาลิ, ตโย โหนฺติ, เอกโต ตโย, สตฺตโม อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๑ฯ๑๖": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๑๗": "เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๑๘": "เอกโต, อุปาลิ, ตโย โหนฺติ, เอกโต จตฺตาโร, อฏฺฐโม อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๑ฯ๑๙": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๒๐": "เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๒๑": "เอกโต, อุปาลิ, จตฺตาโร โหนฺติ, เอกโต จตฺตาโร, นวโม อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๑ฯ๒๒": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๒๓": "เอวํ โข, อุปาลิ, สงฺฆราชิ เจว โหติ สงฺฆเภโท จฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๒๔": "นวนฺนํ วา, อุปาลิ, อติเรกนวนฺนํ วา สงฺฆราชิ เจว โหติ สงฺฆเภโท จฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๒๕": "น โข, อุปาลิ, ภิกฺขุนี สงฺฆํ ภินฺทติ, อปิ จ เภทาย ปรกฺกมติ, น สิกฺขมานา สงฺฆํ ภินฺทติ …เป… ",
  "ปฺลิ-ตฺวฺ-กฺทฺ๑๗:๕ฯ๑ฯ๒๖": "น สามเณโร สงฺฆํ ภินฺทติ, น สามเณรี สงฺฆํ ภินฺทติ, น อุปาสโก สงฺฆํ ภินฺทติ, น อุปาสิกา สงฺฆํ ภินฺทติ, อปิ จ เภทาย ปรกฺกมติฯ ",
  "ปฺลิ-ตฺวฺ-กฺทฺ๑๗:๕ฯ๑ฯ๒๗": "ภิกฺขุ โข, อุปาลิ, ปกตตฺโต, สมานสํวาสโก, สมานสีมายํ ฐิโต, สงฺฆํ ภินฺทตี”ติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑": "“สงฺฆเภโท สงฺฆเภโทติ, ภนฺเต, วุจฺจติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๒": "กิตฺตาวตา นุ โข, ภนฺเต, สงฺโฆ ภินฺโน โหตี”ติ? ",
  "ปฺลิ-ตฺวฺ-กฺทฺ๑๗:๕ฯ๒ฯ๓": "“อิธุปาลิ, ภิกฺขู อธมฺมํ ธมฺโมติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๔": "ธมฺมํ อธมฺโมติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๕": "อวินยํ วินโยติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๖": "วินยํ อวินโยติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๗": "อภาสิตํ อลปิตํ ตถาคเตน ภาสิตํ ลปิตํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๘": "ภาสิตํ ลปิตํ ตถาคเตน อภาสิตํ อลปิตํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๙": "อนาจิณฺณํ ตถาคเตน อาจิณฺณํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๐": "อาจิณฺณํ ตถาคเตน อนาจิณฺณํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๑": "อปญฺญตฺตํ ตถาคเตน ปญฺญตฺตํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๒": "ปญฺญตฺตํ ตถาคเตน อปญฺญตฺตํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๓": "อนาปตฺตึ อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๔": "อาปตฺตึ อนาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๕": "ลหุกํ อาปตฺตึ ครุกา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๖": "ครุกํ อาปตฺตึ ลหุกา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๗": "สาวเสสํ อาปตฺตึ อนวเสสา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๘": "อนวเสสํ อาปตฺตึ สาวเสสา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๑๙": "ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๒๐": "อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๒๑": "เต อิเมหิ อฏฺฐารสหิ วตฺถูหิ อปกสฺสนฺติ, อวปกสฺสนฺติ, อาเวนึ อุโปสถํ กโรนฺติ, อาเวนึ ปวารณํ กโรนฺติ, อาเวนึ สงฺฆกมฺมํ กโรนฺติฯ ",
  "ปฺลิ-ตฺวฺ-กฺทฺ๑๗:๕ฯ๒ฯ๒๒": "เอตฺตาวตา โข, อุปาลิ, สงฺโฆ ภินฺโน โหตี”ติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑": "“สงฺฆสามคฺคี สงฺฆสามคฺคีติ, ภนฺเต, วุจฺจติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๒": "กิตฺตาวตา นุ โข, ภนฺเต, สงฺโฆ สมคฺโค โหตี”ติ? ",
  "ปฺลิ-ตฺวฺ-กฺทฺ๑๗:๕ฯ๓ฯ๓": "“อิธุปาลิ, ภิกฺขู อธมฺมํ อธมฺโมติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๔": "ธมฺมํ ธมฺโมติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๕": "อวินยํ อวินโยติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๖": "วินยํ วินโยติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๗": "อภาสิตํ อลปิตํ ตถาคเตน อภาสิตํ อลปิตํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๘": "ภาสิตํ ลปิตํ ตถาคเตน ภาสิตํ ลปิตํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๙": "อนาจิณฺณํ ตถาคเตน อนาจิณฺณํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๐": "อาจิณฺณํ ตถาคเตน อาจิณฺณํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๑": "อปญฺญตฺตํ ตถาคเตน อปญฺญตฺตํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๒": "ปญฺญตฺตํ ตถาคเตน ปญฺญตฺตํ ตถาคเตนาติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๓": "อนาปตฺตึ อนาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๔": "อาปตฺตึ อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๕": "ลหุกํ อาปตฺตึ ลหุกา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๖": "ครุกํ อาปตฺตึ ครุกา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๗": "สาวเสสํ อาปตฺตึ สาวเสสา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๘": "อนวเสสํ อาปตฺตึ อนวเสสา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๑๙": "ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๒๐": "อทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๒๑": "เต อิเมหิ อฏฺฐารสหิ วตฺถูหิ น อปกสฺสนฺติ, น อวปกสฺสนฺติ, น อาเวนึ อุโปสถํ กโรนฺติ, น อาเวนึ ปวารณํ กโรนฺติ, น อาเวนึ สงฺฆกมฺมํ กโรนฺติฯ ",
  "ปฺลิ-ตฺวฺ-กฺทฺ๑๗:๕ฯ๓ฯ๒๒": "เอตฺตาวตา โข, อุปาลิ, สงฺโฆ สมคฺโค โหตี”ติฯ ",
  "ปฺลิ-ตฺวฺ-กฺทฺ๑๗:๕ฯ๔ฯ๑": "“สมคฺคํ ปน, ภนฺเต, สงฺฆํ ภินฺทิตฺวา กึ โส ปสวตี”ติ? ",
  "ปฺลิ-ตฺวฺ-กฺทฺ๑๗:๕ฯ๔ฯ๒": "“สมคฺคํ โข, อุปาลิ, สงฺฆํ ภินฺทิตฺวา กปฺปฏฺฐิกํ กิพฺพิสํ ปสวติ, กปฺปํ นิรยมฺหิ ปจฺจตีติฯ ",
  "ปฺลิ-ตฺวฺ-กฺทฺ๑๗:๕ฯ๔ฯ๓": "อาปายิโก เนรยิโก, ",
  "ปฺลิ-ตฺวฺ-กฺทฺ๑๗:๕ฯ๔ฯ๔": "กปฺปฏฺโฐ สงฺฆเภทโก; ",
  "ปฺลิ-ตฺวฺ-กฺทฺ๑๗:๕ฯ๔ฯ๕": "วคฺครโต อธมฺมฏฺโฐ, ",
  "ปฺลิ-ตฺวฺ-กฺทฺ๑๗:๕ฯ๔ฯ๖": "โยคกฺเขมา ปธํสติ; ",
  "ปฺลิ-ตฺวฺ-กฺทฺ๑๗:๕ฯ๔ฯ๗": "สงฺฆํ สมคฺคํ ภินฺทิตฺวา, ",
  "ปฺลิ-ตฺวฺ-กฺทฺ๑๗:๕ฯ๔ฯ๘": "กปฺปํ นิรยมฺหิ ปจฺจตี”ติฯ ",
  "ปฺลิ-ตฺวฺ-กฺทฺ๑๗:๕ฯ๔ฯ๙": "“ภินฺนํ ปน, ภนฺเต, สงฺฆํ สมคฺคํ กตฺวา กึ โส ปสวตี”ติ? ",
  "ปฺลิ-ตฺวฺ-กฺทฺ๑๗:๕ฯ๔ฯ๑๐": "“ภินฺนํ โข, อุปาลิ, สงฺฆํ สมคฺคํ กตฺวา พฺรหฺมํ ปุญฺญํ ปสวติ, กปฺปํ สคฺคมฺหิ โมทตีติฯ ",
  "ปฺลิ-ตฺวฺ-กฺทฺ๑๗:๕ฯ๔ฯ๑๑": "สุขา สงฺฆสฺส สามคฺคี, ",
  "ปฺลิ-ตฺวฺ-กฺทฺ๑๗:๕ฯ๔ฯ๑๒": "สมคฺคานญฺจ อนุคฺคโห; ",
  "ปฺลิ-ตฺวฺ-กฺทฺ๑๗:๕ฯ๔ฯ๑๓": "สมคฺครโต ธมฺมฏฺโฐ, ",
  "ปฺลิ-ตฺวฺ-กฺทฺ๑๗:๕ฯ๔ฯ๑๔": "โยคกฺเขมา น ธํสติ; ",
  "ปฺลิ-ตฺวฺ-กฺทฺ๑๗:๕ฯ๔ฯ๑๕": "สงฺฆํ สมคฺคํ กตฺวาน, ",
  "ปฺลิ-ตฺวฺ-กฺทฺ๑๗:๕ฯ๔ฯ๑๖": "กปฺปํ สคฺคมฺหิ โมทตี”ติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑": "“สิยา นุ โข, ภนฺเต, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉ”ติ? ",
  "ปฺลิ-ตฺวฺ-กฺทฺ๑๗:๕ฯ๕ฯ๒": "“สิยา, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉ”ติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๓": "“สิยา ปน, ภนฺเต, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉ”ติ? ",
  "ปฺลิ-ตฺวฺ-กฺทฺ๑๗:๕ฯ๕ฯ๔": "“สิยา, อุปาลิ, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉ”ติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๕ฯ๑": "“กตโม ปน, ภนฺเต, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉ”ติ? ",
  "ปฺลิ-ตฺวฺ-กฺทฺ๑๗:๕ฯ๕ฯ๖": "“อิธุปาลิ, ภิกฺขุ อธมฺมํ ธมฺโมติ ทีเปติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๗": "ตสฺมึ อธมฺมทิฏฺฐิ, เภเท อธมฺมทิฏฺฐิ, วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๕ฯ๘": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๙": "อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑๐": "ปุน จปรํ, อุปาลิ, ภิกฺขุ อธมฺมํ ธมฺโมติ ทีเปติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑๑": "ตสฺมึ อธมฺมทิฏฺฐิ, เภเท ธมฺมทิฏฺฐิ, วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๕ฯ๑๒": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑๓": "อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑๔": "ปุน จปรํ, อุปาลิ, ภิกฺขุ อธมฺมํ ธมฺโมติ ทีเปติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑๕": "ตสฺมึ อธมฺมทิฏฺฐิ, เภเท เวมติโก, วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๕ฯ๑๖": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑๗": "อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑๘": "ปุน จปรํ, อุปาลิ, ภิกฺขุ อธมฺมํ ธมฺโมติ ทีเปติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๑๙": "ตสฺมึ ธมฺมทิฏฺฐิ, เภเท อธมฺมทิฏฺฐิ …เป… ",
  "ปฺลิ-ตฺวฺ-กฺทฺ๑๗:๕ฯ๕ฯ๒๐": "ตสฺมึ ธมฺมทิฏฺฐิ เภเท ธมฺมทิฏฺฐิฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๒๑": "ตสฺมึ ธมฺมทิฏฺฐิ เภเท เวมติโกฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๒๒": "ตสฺมึ เวมติโก เภเท อธมฺมทิฏฺฐิฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๒๓": "ตสฺมึ เวมติโก เภเท ธมฺมทิฏฺฐิฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๒๔": "ตสฺมึ เวมติโก เภเท เวมติโก วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๕ฯ๒๕": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๒๖": "อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๒๗": "ปุน จปรํ, อุปาลิ, ภิกฺขุ ธมฺมํ อธมฺโมติ ทีเปติ …เป… ",
  "ปฺลิ-ตฺวฺ-กฺทฺ๑๗:๕ฯ๕ฯ๒๘": "อวินยํ วินโยติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๒๙": "วินยํ อวินโยติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๐": "อภาสิตํ อลปิตํ ตถาคเตน ภาสิตํ ลปิตํ ตถาคเตนาติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๑": "ภาสิตํ ลปิตํ ตถาคเตน อภาสิตํ อลปิตํ ตถาคเตนาติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๒": "อนาจิณฺณํ ตถาคเตน อาจิณฺณํ ตถาคเตนาติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๓": "อาจิณฺณํ ตถาคเตน อนาจิณฺณํ ตถาคเตนาติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๔": "อปญฺญตฺตํ ตถาคเตน ปญฺญตฺตํ ตถาคเตนาติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๕": "ปญฺญตฺตํ ตถาคเตน อปญฺญตฺตํ ตถาคเตนาติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๖": "อนาปตฺตึ อาปตฺตีติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๗": "อาปตฺตึ อนาปตฺตีติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๘": "ลหุกํ อาปตฺตึ ครุกา อาปตฺตีติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๓๙": "ครุกํ อาปตฺตึ ลหุกา อาปตฺตีติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๐": "สาวเสสํ อาปตฺตึ อนวเสสา อาปตฺตีติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๑": "อนวเสสํ อาปตฺตึ สาวเสสา อาปตฺตีติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๒": "ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๓": "อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๔": "ตสฺมึ อธมฺมทิฏฺฐิ, เภเท อธมฺมทิฏฺฐิ …เป… ",
  "ปฺลิ-ตฺวฺ-กฺทฺ๑๗:๕ฯ๕ฯ๔๕": "ตสฺมึ อธมฺมทิฏฺฐิ, เภเท ธมฺมทิฏฺฐิ … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๖": "ตสฺมึ อธมฺมทิฏฺฐิ, เภเท เวมติโก … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๗": "ตสฺมึ ธมฺมทิฏฺฐิ, เภเท อธมฺมทิฏฺฐิ … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๘": "ตสฺมึ ธมฺมทิฏฺฐิ, เภเท ธมฺมทิฏฺฐิ … ",
  "ปฺลิ-ตฺวฺ-กฺทฺ๑๗:๕ฯ๕ฯ๔๙": "ตสฺมึ ธมฺมทิฏฺฐิ, เภเท เวมติโก … ",
  "ปฺลิ-ตฺวฺ-กฺทฺ๑๗:๕ฯ๕ฯ๕๐": "ตสฺมึ เวมติโก, เภเท อธมฺมทิฏฺฐิ … ",
  "ปฺลิ-ตฺวฺ-กฺทฺ๑๗:๕ฯ๕ฯ๕๑": "ตสฺมึ เวมติโก, เภเท ธมฺมทิฏฺฐิ … ",
  "ปฺลิ-ตฺวฺ-กฺทฺ๑๗:๕ฯ๕ฯ๕๒": "ตสฺมึ เวมติโก, เภเท เวมติโก, วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๕ฯ๕๓": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๕ฯ๕๔": "อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉ”ติฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๑": "“กตโม ปน, ภนฺเต, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉ”ติ? ",
  "ปฺลิ-ตฺวฺ-กฺทฺ๑๗:๕ฯ๖ฯ๒": "“อิธุปาลิ, ภิกฺขุ อธมฺมํ ธมฺโมติ ทีเปติฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๓": "ตสฺมึ ธมฺมทิฏฺฐิ, เภเท ธมฺมทิฏฺฐิ, อวินิธาย ทิฏฺฐึ, อวินิธาย ขนฺตึ, อวินิธาย รุจึ, อวินิธาย ภาวํ, อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๖ฯ๔": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๕": "อยมฺปิ โข, อุปาลิ, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๖": "ปุน จปรํ, อุปาลิ, ภิกฺขุ ธมฺมํ อธมฺโมติ ทีเปติ …เป… ",
  "ปฺลิ-ตฺวฺ-กฺทฺ๑๗:๕ฯ๖ฯ๗": "ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๘": "ตสฺมึ ธมฺมทิฏฺฐิ, เภเท ธมฺมทิฏฺฐิ, อวินิธาย ทิฏฺฐึ, อวินิธาย ขนฺตึ, อวินิธาย รุจึ, อวินิธาย ภาวํ, อนุสฺสาเวติ, สลากํ คาเหติ—",
  "ปฺลิ-ตฺวฺ-กฺทฺ๑๗:๕ฯ๖ฯ๙": "‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๑๐": "อยมฺปิ โข, อุปาลิ, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉ”ติฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๑๑": "ตติยภาณวาโร นิฏฺฐิโตฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๑๒": "สงฺฆเภทกกฺขนฺธโก สตฺตโมฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๑๓": "ตสฺสุทฺทานํ ",
  "ปฺลิ-ตฺวฺ-กฺทฺ๑๗:๕ฯ๖ฯ๑๔": "อนุปิเย อภิญฺญาตา, ",
  "ปฺลิ-ตฺวฺ-กฺทฺ๑๗:๕ฯ๖ฯ๑๕": "สุขุมาโล น อิจฺฉติ; ",
  "ปฺลิ-ตฺวฺ-กฺทฺ๑๗:๕ฯ๖ฯ๑๖": "กสา วปา อภิ นินฺเน, ",
  "ปฺลิ-ตฺวฺ-กฺทฺ๑๗:๕ฯ๖ฯ๑๗": "นิทฺธา ลาเว จ อุพฺพเหฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๑๘": "ปุญฺชมทฺทปลาลญฺจ, ",
  "ปฺลิ-ตฺวฺ-กฺทฺ๑๗:๕ฯ๖ฯ๑๙": "ภุสโอผุณนีหเร; ",
  "ปฺลิ-ตฺวฺ-กฺทฺ๑๗:๕ฯ๖ฯ๒๐": "อายติมฺปิ น ขียนฺติ, ",
  "ปฺลิ-ตฺวฺ-กฺทฺ๑๗:๕ฯ๖ฯ๒๑": "ปิตโร จ ปิตามหาฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๒๒": "ภทฺทิโย อนุรุทฺโธ จ, ",
  "ปฺลิ-ตฺวฺ-กฺทฺ๑๗:๕ฯ๖ฯ๒๓": "อานนฺโท ภคุ กิมิโล; ",
  "ปฺลิ-ตฺวฺ-กฺทฺ๑๗:๕ฯ๖ฯ๒๔": "สกฺยมาโน จ โกสมฺพึ, ",
  "ปฺลิ-ตฺวฺ-กฺทฺ๑๗:๕ฯ๖ฯ๒๕": "ปริหายิ กกุเธน จฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๒๖": "ปกาเสสิ ปิตุโน จ, ",
  "ปฺลิ-ตฺวฺ-กฺทฺ๑๗:๕ฯ๖ฯ๒๗": "ปุริเส สิลํ นาฬาคิรึ; ",
  "ปฺลิ-ตฺวฺ-กฺทฺ๑๗:๕ฯ๖ฯ๒๘": "ติกปญฺจครุโก โข, ",
  "ปฺลิ-ตฺวฺ-กฺทฺ๑๗:๕ฯ๖ฯ๒๙": "ภินฺทิ ถุลฺลจฺจเยน จ; ",
  "ปฺลิ-ตฺวฺ-กฺทฺ๑๗:๕ฯ๖ฯ๓๐": "ตโย อฏฺฐ ปุน ตีณิ, ",
  "ปฺลิ-ตฺวฺ-กฺทฺ๑๗:๕ฯ๖ฯ๓๑": "ราชิ เภทา สิยา นุ โขติฯ ",
  "ปฺลิ-ตฺวฺ-กฺทฺ๑๗:๕ฯ๖ฯ๓๒": "สงฺฆเภทกกฺขนฺธโก นิฏฺฐิโตฯ "
}
