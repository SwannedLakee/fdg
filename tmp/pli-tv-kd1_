{
  "ปฺลิ-ตฺวฺ-กฺทฺ๑:๐ฯ๑": "เถรวาท วินยปิฏก ",
  "ปฺลิ-ตฺวฺ-กฺทฺ๑:๐ฯ๒": "มหาวคฺค ",
  "ปฺลิ-ตฺวฺ-กฺทฺ๑:๐ฯ๓": "๑ฯ มหาขนฺธก ",
  "ปฺลิ-ตฺวฺ-กฺทฺ๑:๑ฯ๐ฯ๑": "๑ฯ โพธิกถา ",
  "ปฺลิ-ตฺวฺ-กฺทฺ๑:๑ฯ๐ฯ๒": "นโม ตสฺส ภควโต อรหโต สมฺมาสมฺพุทฺธสฺสฯ ",
  "ปฺลิ-ตฺวฺ-กฺทฺ๑:๑ฯ๑ฯ๑": "เตน สมเยน พุทฺโธ ภควา อุรุเวลายํ วิหรติ นชฺชา เนรญฺชราย ตีเร โพธิรุกฺขมูเล ปฐมาภิสมฺพุทฺโธฯ ",
  "ปฺลิ-ตฺวฺ-กฺทฺ๑:๑ฯ๑ฯ๒": "อถ โข ภควา โพธิรุกฺขมูเล สตฺตาหํ เอกปลฺลงฺเกน นิสีทิ วิมุตฺติสุขปฏิสํเวทีฯ ",
  "ปฺลิ-ตฺวฺ-กฺทฺ๑:๑ฯ๒ฯ๑": "อถ โข ภควา รตฺติยา ปฐมํ ยามํ ปฏิจฺจสมุปฺปาทํ อนุโลมปฏิโลมํ มนสากาสิ—",
  "ปฺลิ-ตฺวฺ-กฺทฺ๑:๑ฯ๒ฯ๒": "“อวิชฺชาปจฺจยา สงฺขารา, สงฺขารปจฺจยา วิญฺญาณํ, วิญฺญาณปจฺจยา นามรูปํ, นามรูปปจฺจยา สฬายตนํ, สฬายตนปจฺจยา ผโสฺส, ผสฺสปจฺจยา เวทนา, เวทนาปจฺจยา ตณฺหา, ตณฺหาปจฺจยา อุปาทานํ, อุปาทานปจฺจยา ภโว, ภวปจฺจยา ชาติ, ชาติปจฺจยา ชรามรณํ โสกปริเทวทุกฺขโทมนสฺสุปายาสา สมฺภวนฺติฯ ",
  "ปฺลิ-ตฺวฺ-กฺทฺ๑:๑ฯ๒ฯ๓": "เอวเมตสฺส เกวลสฺส ทุกฺขกฺขนฺธสฺส สมุทโย โหติฯ ",
  "ปฺลิ-ตฺวฺ-กฺทฺ๑:๑ฯ๒ฯ๔": "อวิชฺชาย เตฺวว อเสสวิราคนิโรธา สงฺขารนิโรโธ, สงฺขารนิโรธา วิญฺญาณนิโรโธ, วิญฺญาณนิโรธา นามรูปนิโรโธ, นามรูปนิโรธา สฬายตนนิโรโธ, สฬายตนนิโรธา ผสฺสนิโรโธ, ผสฺสนิโรธา เวทนานิโรโธ, เวทนานิโรธา ตณฺหานิโรโธ, ตณฺหานิโรธา อุปาทานนิโรโธ, อุปาทานนิโรธา ภวนิโรโธ, ภวนิโรธา ชาตินิโรโธ, ชาตินิโรธา ชรามรณํ โสกปริเทวทุกฺขโทมนสฺสุปายาสา นิรุชฺฌนฺติฯ ",
  "ปฺลิ-ตฺวฺ-กฺทฺ๑:๑ฯ๒ฯ๕": "เอวเมตสฺส เกวลสฺส ทุกฺขกฺขนฺธสฺส นิโรโธ โหตี”ติฯ ",
  "ปฺลิ-ตฺวฺ-กฺทฺ๑:๑ฯ๓ฯ๑": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑:๑ฯ๓ฯ๒": "“ยทา หเว ปาตุภวนฺติ ธมฺมา, ",
  "ปฺลิ-ตฺวฺ-กฺทฺ๑:๑ฯ๓ฯ๓": "อาตาปิโน ฌายโต พฺราหฺมณสฺส; ",
  "ปฺลิ-ตฺวฺ-กฺทฺ๑:๑ฯ๓ฯ๔": "อถสฺส กงฺขา วปยนฺติ สพฺพา, ",
  "ปฺลิ-ตฺวฺ-กฺทฺ๑:๑ฯ๓ฯ๕": "ยโต ปชานาติ สเหตุธมฺมนฺ”ติฯ ",
  "ปฺลิ-ตฺวฺ-กฺทฺ๑:๑ฯ๔ฯ๑": "อถ โข ภควา รตฺติยา มชฺฌิมํ ยามํ ปฏิจฺจสมุปฺปาทํ อนุโลมปฏิโลมํ มนสากาสิ—",
  "ปฺลิ-ตฺวฺ-กฺทฺ๑:๑ฯ๔ฯ๒": "“อวิชฺชาปจฺจยา สงฺขารา, สงฺขารปจฺจยา วิญฺญาณํ, วิญฺญาณปจฺจยา นามรูปํ …เป… ",
  "ปฺลิ-ตฺวฺ-กฺทฺ๑:๑ฯ๔ฯ๓": "เอวเมตสฺส เกวลสฺส ทุกฺขกฺขนฺธสฺส สมุทโย โหติ …เป… ",
  "ปฺลิ-ตฺวฺ-กฺทฺ๑:๑ฯ๔ฯ๔": "นิโรโธ โหตี”ติฯ ",
  "ปฺลิ-ตฺวฺ-กฺทฺ๑:๑ฯ๕ฯ๑": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑:๑ฯ๕ฯ๒": "“ยทา หเว ปาตุภวนฺติ ธมฺมา, ",
  "ปฺลิ-ตฺวฺ-กฺทฺ๑:๑ฯ๕ฯ๓": "อาตาปิโน ฌายโต พฺราหฺมณสฺส; ",
  "ปฺลิ-ตฺวฺ-กฺทฺ๑:๑ฯ๕ฯ๔": "อถสฺส กงฺขา วปยนฺติ สพฺพา, ",
  "ปฺลิ-ตฺวฺ-กฺทฺ๑:๑ฯ๕ฯ๕": "ยโต ขยํ ปจฺจยานํ อเวที”ติฯ ",
  "ปฺลิ-ตฺวฺ-กฺทฺ๑:๑ฯ๖ฯ๑": "อถ โข ภควา รตฺติยา ปจฺฉิมํ ยามํ ปฏิจฺจสมุปฺปาทํ อนุโลมปฏิโลมํ มนสากาสิ—",
  "ปฺลิ-ตฺวฺ-กฺทฺ๑:๑ฯ๖ฯ๒": "“อวิชฺชาปจฺจยา สงฺขารา, สงฺขารปจฺจยา วิญฺญาณํ, วิญฺญาณปจฺจยา นามรูปํ …เป… ",
  "ปฺลิ-ตฺวฺ-กฺทฺ๑:๑ฯ๖ฯ๓": "เอวเมตสฺส เกวลสฺส ทุกฺขกฺขนฺธสฺส สมุทโย โหติ …เป… ",
  "ปฺลิ-ตฺวฺ-กฺทฺ๑:๑ฯ๖ฯ๔": "นิโรโธ โหตี”ติฯ ",
  "ปฺลิ-ตฺวฺ-กฺทฺ๑:๑ฯ๗ฯ๑": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑:๑ฯ๗ฯ๒": "“ยทา หเว ปาตุภวนฺติ ธมฺมา, ",
  "ปฺลิ-ตฺวฺ-กฺทฺ๑:๑ฯ๗ฯ๓": "อาตาปิโน ฌายโต พฺราหฺมณสฺส; ",
  "ปฺลิ-ตฺวฺ-กฺทฺ๑:๑ฯ๗ฯ๔": "วิธูปยํ ติฏฺฐติ มารเสนํ, ",
  "ปฺลิ-ตฺวฺ-กฺทฺ๑:๑ฯ๗ฯ๕": "สูริโยว โอภาสยมนฺตลิกฺขนฺ”ติฯ ",
  "ปฺลิ-ตฺวฺ-กฺทฺ๑:๑ฯ๗ฯ๖": "โพธิกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๒ฯ๑ฯ๐": "๒ฯ อชปาลกถา ",
  "ปฺลิ-ตฺวฺ-กฺทฺ๑:๒ฯ๑ฯ๑": "อถ โข ภควา สตฺตาหสฺส อจฺจเยน ตมฺหา สมาธิมฺหา วุฏฺฐหิตฺวา โพธิรุกฺขมูลา เยน อชปาลนิโคฺรโธ เตนุปสงฺกมิ, อุปสงฺกมิตฺวา อชปาลนิโคฺรธมูเล สตฺตาหํ เอกปลฺลงฺเกน นิสีทิ วิมุตฺติสุขปฏิสํเวทีฯ ",
  "ปฺลิ-ตฺวฺ-กฺทฺ๑:๒ฯ๒ฯ๑": "อถ โข อญฺญตโร หุํหุงฺกชาติโก พฺราหฺมโณ เยน ภควา เตนุปสงฺกมิฯ ",
  "ปฺลิ-ตฺวฺ-กฺทฺ๑:๒ฯ๒ฯ๒": "อุปสงฺกมิตฺวา ภควตา สทฺธึ สมฺโมทิฯ ",
  "ปฺลิ-ตฺวฺ-กฺทฺ๑:๒ฯ๒ฯ๓": "สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๑:๒ฯ๒ฯ๔": "เอกมนฺตํ ฐิโต โข โส พฺราหฺมโณ ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒ฯ๒ฯ๕": "“กิตฺตาวตา นุ โข, โภ โคตม, พฺราหฺมโณ โหติ, กตเม จ ปน พฺราหฺมณกรณา ธมฺมา”ติ? ",
  "ปฺลิ-ตฺวฺ-กฺทฺ๑:๒ฯ๓ฯ๑": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑:๒ฯ๓ฯ๒": "“โย พฺราหฺมโณ พาหิตปาปธมฺโม, ",
  "ปฺลิ-ตฺวฺ-กฺทฺ๑:๒ฯ๓ฯ๓": "นิหุํหุงฺโก นิกฺกสาโว ยตตฺโต; ",
  "ปฺลิ-ตฺวฺ-กฺทฺ๑:๒ฯ๓ฯ๔": "เวทนฺตคู วุสิตพฺรหฺมจริโย, ",
  "ปฺลิ-ตฺวฺ-กฺทฺ๑:๒ฯ๓ฯ๕": "ธมฺเมน โส พฺรหฺมวาทํ วเทยฺย; ",
  "ปฺลิ-ตฺวฺ-กฺทฺ๑:๒ฯ๓ฯ๖": "ยสฺสุสฺสทา นตฺถิ กุหิญฺจิ โลเก”ติฯ ",
  "ปฺลิ-ตฺวฺ-กฺทฺ๑:๒ฯ๓ฯ๗": "อชปาลกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๓ฯ๑ฯ๐": "๓ฯ มุจลินฺทกถา ",
  "ปฺลิ-ตฺวฺ-กฺทฺ๑:๓ฯ๑ฯ๑": "อถ โข ภควา สตฺตาหสฺส อจฺจเยน ตมฺหา สมาธิมฺหา วุฏฺฐหิตฺวา อชปาลนิโคฺรธมูลา เยน มุจลินฺโท เตนุปสงฺกมิ, อุปสงฺกมิตฺวา มุจลินฺทมูเล สตฺตาหํ เอกปลฺลงฺเกน นิสีทิ วิมุตฺติสุขปฏิสํเวทีฯ ",
  "ปฺลิ-ตฺวฺ-กฺทฺ๑:๓ฯ๒ฯ๑": "เตน โข ปน สมเยน มหา อกาลเมโฆ อุทปาทิ, สตฺตาหวทฺทลิกา สีตวาตทุทฺทินีฯ ",
  "ปฺลิ-ตฺวฺ-กฺทฺ๑:๓ฯ๒ฯ๒": "อถ โข มุจลินฺโท นาคราชา สกภวนา นิกฺขมิตฺวา ภควโต กายํ สตฺตกฺขตฺตุํ โภเคหิ ปริกฺขิปิตฺวา อุปริมุทฺธนิ มหนฺตํ ผณํ กริตฺวา อฏฺฐาสิ—",
  "ปฺลิ-ตฺวฺ-กฺทฺ๑:๓ฯ๒ฯ๓": "“มา ภควนฺตํ สีตํ, มา ภควนฺตํ อุณฺหํ, มา ภควนฺตํ ฑํสมกสวาตาตปสรีสปสมฺผโสฺส”ติฯ ",
  "ปฺลิ-ตฺวฺ-กฺทฺ๑:๓ฯ๓ฯ๑": "อถ โข มุจลินฺโท นาคราชา สตฺตาหสฺส อจฺจเยน วิทฺธํ วิคตวลาหกํ เทวํ วิทิตฺวา ภควโต กายา โภเค วินิเวเฐตฺวา สกวณฺณํ ปฏิสํหริตฺวา มาณวกวณฺณํ อภินิมฺมินิตฺวา ภควโต ปุรโต อฏฺฐาสิ ปญฺชลิโก ภควนฺตํ นมสฺสมาโนฯ ",
  "ปฺลิ-ตฺวฺ-กฺทฺ๑:๓ฯ๓ฯ๒": "อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑:๓ฯ๔ฯ๑": "“สุโข วิเวโก ตุฏฺฐสฺส, ",
  "ปฺลิ-ตฺวฺ-กฺทฺ๑:๓ฯ๔ฯ๒": "สุตธมฺมสฺส ปสฺสโต; ",
  "ปฺลิ-ตฺวฺ-กฺทฺ๑:๓ฯ๔ฯ๓": "อพฺยาปชฺชํ สุขํ โลเก, ",
  "ปฺลิ-ตฺวฺ-กฺทฺ๑:๓ฯ๔ฯ๔": "ปาณภูเตสุ สํยโมฯ ",
  "ปฺลิ-ตฺวฺ-กฺทฺ๑:๓ฯ๔ฯ๕": "สุขา วิราคตา โลเก, ",
  "ปฺลิ-ตฺวฺ-กฺทฺ๑:๓ฯ๔ฯ๖": "กามานํ สมติกฺกโม; ",
  "ปฺลิ-ตฺวฺ-กฺทฺ๑:๓ฯ๔ฯ๗": "อสฺมิมานสฺส โย วินโย, ",
  "ปฺลิ-ตฺวฺ-กฺทฺ๑:๓ฯ๔ฯ๘": "เอตํ เว ปรมํ สุขนฺ”ติฯ ",
  "ปฺลิ-ตฺวฺ-กฺทฺ๑:๓ฯ๔ฯ๙": "มุจลินฺทกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๔ฯ๑ฯ๐": "๔ฯ ราชายตนกถา ",
  "ปฺลิ-ตฺวฺ-กฺทฺ๑:๔ฯ๑ฯ๑": "อถ โข ภควา สตฺตาหสฺส อจฺจเยน ตมฺหา สมาธิมฺหา วุฏฺฐหิตฺวา มุจลินฺทมูลา เยน ราชายตนํ เตนุปสงฺกมิ, อุปสงฺกมิตฺวา ราชายตนมูเล สตฺตาหํ เอกปลฺลงฺเกน นิสีทิ วิมุตฺติสุขปฏิสํเวทีฯ ",
  "ปฺลิ-ตฺวฺ-กฺทฺ๑:๔ฯ๒ฯ๑": "เตน โข ปน สมเยน ตปุสฺส ภลฺลิกา วาณิชา อุกฺกลา ตํ เทสํ อทฺธานมคฺคปฺปฏิปนฺนา โหนฺติฯ ",
  "ปฺลิ-ตฺวฺ-กฺทฺ๑:๔ฯ๒ฯ๒": "อถ โข ตปุสฺสภลฺลิกานํ วาณิชานํ ญาติสาโลหิตา เทวตา ตปุสฺสภลฺลิเก วาณิเช เอตทโวจ—",
  "ปฺลิ-ตฺวฺ-กฺทฺ๑:๔ฯ๒ฯ๓": "“อยํ, มาริสา, ภควา ราชายตนมูเล วิหรติ ปฐมาภิสมฺพุทฺโธ; ",
  "ปฺลิ-ตฺวฺ-กฺทฺ๑:๔ฯ๒ฯ๔": "คจฺฉถ ตํ ภควนฺตํ มนฺเถน จ มธุปิณฺฑิกาย จ ปติมาเนถ; ",
  "ปฺลิ-ตฺวฺ-กฺทฺ๑:๔ฯ๒ฯ๕": "ตํ โว ภวิสฺสติ ทีฆรตฺตํ หิตาย สุขายา”ติฯ ",
  "ปฺลิ-ตฺวฺ-กฺทฺ๑:๔ฯ๓ฯ๑": "อถ โข ตปุสฺสภลฺลิกา วาณิชา มนฺถญฺจ มธุปิณฺฑิกญฺจ อาทาย เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐํสุฯ ",
  "ปฺลิ-ตฺวฺ-กฺทฺ๑:๔ฯ๓ฯ๒": "เอกมนฺตํ ฐิตา โข ตปุสฺสภลฺลิกา วาณิชา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๔ฯ๓ฯ๓": "“ปฏิคฺคณฺหาตุ โน, ภนฺเต, ภควา มนฺถญฺจ มธุปิณฺฑิกญฺจ, ยํ อมฺหากํ อสฺส ทีฆรตฺตํ หิตาย สุขายา”ติฯ ",
  "ปฺลิ-ตฺวฺ-กฺทฺ๑:๔ฯ๔ฯ๑": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๔ฯ๔ฯ๒": "“น โข ตถาคตา หตฺเถสุ ปฏิคฺคณฺหนฺติฯ ",
  "ปฺลิ-ตฺวฺ-กฺทฺ๑:๔ฯ๔ฯ๓": "กิมฺหิ นุ โข อหํ ปฏิคฺคเณฺหยฺยํ มนฺถญฺจ มธุปิณฺฑิกญฺจา”ติ? ",
  "ปฺลิ-ตฺวฺ-กฺทฺ๑:๔ฯ๔ฯ๔": "อถ โข จตฺตาโร มหาราชาโน ภควโต เจตสา เจโตปริวิตกฺกมญฺญาย จตุทฺทิสา จตฺตาโร เสลมเย ปตฺเต ภควโต อุปนาเมสุํ—",
  "ปฺลิ-ตฺวฺ-กฺทฺ๑:๔ฯ๔ฯ๕": "“อิธ, ภนฺเต, ภควา ปฏิคฺคณฺหาตุ มนฺถญฺจ มธุปิณฺฑิกญฺจา”ติฯ ",
  "ปฺลิ-ตฺวฺ-กฺทฺ๑:๔ฯ๔ฯ๖": "ปฏิคฺคเหสิ ภควา ปจฺจคฺเฆ เสลมเย ปตฺเต มนฺถญฺจ มธุปิณฺฑิกญฺจ, ปฏิคฺคเหตฺวา ปริภุญฺชิฯ ",
  "ปฺลิ-ตฺวฺ-กฺทฺ๑:๔ฯ๕ฯ๑": "อถ โข ตปุสฺสภลฺลิกา วาณิชา ภควนฺตํ โอนีตปตฺตปาณึ วิทิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๔ฯ๕ฯ๒": "“เอเต มยํ, ภนฺเต, ภควนฺตํ สรณํ คจฺฉาม ธมฺมญฺจ, อุปาสเก โน ภควา ธาเรตุ อชฺชตคฺเค ปาณุเปเต สรณํ คเต”ติฯ ",
  "ปฺลิ-ตฺวฺ-กฺทฺ๑:๔ฯ๕ฯ๓": "เต จ โลเก ปฐมํ อุปาสกา อเหสุํ เทฺววาจิกาฯ ",
  "ปฺลิ-ตฺวฺ-กฺทฺ๑:๔ฯ๕ฯ๔": "ราชายตนกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๕ฯ๑ฯ๐": "๕ฯ พฺรหฺมยาจนกถา ",
  "ปฺลิ-ตฺวฺ-กฺทฺ๑:๕ฯ๑ฯ๑": "อถ โข ภควา สตฺตาหสฺส อจฺจเยน ตมฺหา สมาธิมฺหา วุฏฺฐหิตฺวา ราชายตนมูลา เยน อชปาลนิโคฺรโธ เตนุปสงฺกมิฯ ",
  "ปฺลิ-ตฺวฺ-กฺทฺ๑:๕ฯ๑ฯ๒": "ตตฺร สุทํ ภควา อชปาลนิโคฺรธมูเล วิหรติฯ ",
  "ปฺลิ-ตฺวฺ-กฺทฺ๑:๕ฯ๒ฯ๑": "อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
  "ปฺลิ-ตฺวฺ-กฺทฺ๑:๕ฯ๒ฯ๒": "“อธิคโต โข มฺยายํ ธมฺโม คมฺภีโร ทุทฺทโส ทุรนุโพโธ สนฺโต ปณีโต อตกฺกาวจโร นิปุโณ ปณฺฑิตเวทนีโยฯ ",
  "ปฺลิ-ตฺวฺ-กฺทฺ๑:๕ฯ๒ฯ๓": "อาลยรามา โข ปนายํ ปชา อาลยรตา อาลยสมฺมุทิตาฯ ",
  "ปฺลิ-ตฺวฺ-กฺทฺ๑:๕ฯ๒ฯ๔": "อาลยรามาย โข ปน ปชาย อาลยรตาย อาลยสมฺมุทิตาย ทุทฺทสํ อิทํ ฐานํ ยทิทํ อิทปฺปจฺจยตาปฏิจฺจสมุปฺปาโท; ",
  "ปฺลิ-ตฺวฺ-กฺทฺ๑:๕ฯ๒ฯ๕": "อิทมฺปิ โข ฐานํ สุทุทฺทสํ ยทิทํ สพฺพสงฺขารสมโถ สพฺพูปธิปฏินิสฺสคฺโค ตณฺหากฺขโย วิราโค นิโรโธ นิพฺพานํฯ ",
  "ปฺลิ-ตฺวฺ-กฺทฺ๑:๕ฯ๒ฯ๖": "อหญฺเจว โข ปน ธมฺมํ เทเสยฺยํ, ปเร จ เม น อาชาเนยฺยุํ, โส มมสฺส กิลมโถ, สา มมสฺส วิเหสา”ติฯ ",
  "ปฺลิ-ตฺวฺ-กฺทฺ๑:๕ฯ๓ฯ๑": "อปิสฺสุ ภควนฺตํ อิมา อนจฺฉริยา คาถาโย ปฏิภํสุ ปุพฺเพ อสฺสุตปุพฺพา—",
  "ปฺลิ-ตฺวฺ-กฺทฺ๑:๕ฯ๓ฯ๒": "“กิจฺเฉน เม อธิคตํ, ",
  "ปฺลิ-ตฺวฺ-กฺทฺ๑:๕ฯ๓ฯ๓": "หลํ ทานิ ปกาสิตุํ; ",
  "ปฺลิ-ตฺวฺ-กฺทฺ๑:๕ฯ๓ฯ๔": "ราคโทสปเรเตหิ, ",
  "ปฺลิ-ตฺวฺ-กฺทฺ๑:๕ฯ๓ฯ๕": "นายํ ธมฺโม สุสมฺพุโธฯ ",
  "ปฺลิ-ตฺวฺ-กฺทฺ๑:๕ฯ๓ฯ๖": "ปฏิโสตคามึ นิปุณํ, ",
  "ปฺลิ-ตฺวฺ-กฺทฺ๑:๕ฯ๓ฯ๗": "คมฺภีรํ ทุทฺทสํ อณุํ; ",
  "ปฺลิ-ตฺวฺ-กฺทฺ๑:๕ฯ๓ฯ๘": "ราครตฺตา น ทกฺขนฺติ, ",
  "ปฺลิ-ตฺวฺ-กฺทฺ๑:๕ฯ๓ฯ๙": "ตโมขนฺเธน อาวุฏา”ติฯ ",
  "ปฺลิ-ตฺวฺ-กฺทฺ๑:๕ฯ๔ฯ๑": "อิติห ภควโต ปฏิสญฺจิกฺขโต อปฺโปสฺสุกฺกตาย จิตฺตํ นมติ, โน ธมฺมเทสนายฯ ",
  "ปฺลิ-ตฺวฺ-กฺทฺ๑:๕ฯ๔ฯ๒": "อถ โข พฺรหฺมุโน สหมฺปติสฺส ภควโต เจตสา เจโตปริวิตกฺกมญฺญาย เอตทโหสิ—",
  "ปฺลิ-ตฺวฺ-กฺทฺ๑:๕ฯ๔ฯ๓": "“นสฺสติ วต โภ โลโก, วินสฺสติ วต โภ โลโก, ยตฺร หิ นาม ตถาคตสฺส อรหโต สมฺมาสมฺพุทฺธสฺส อปฺโปสฺสุกฺกตาย จิตฺตํ นมติ, โน ธมฺมเทสนายา”ติฯ ",
  "ปฺลิ-ตฺวฺ-กฺทฺ๑:๕ฯ๕ฯ๑": "อถ โข พฺรหฺมา สหมฺปติ—เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว—พฺรหฺมโลเก อนฺตรหิโต ภควโต ปุรโต ปาตุรโหสิฯ ",
  "ปฺลิ-ตฺวฺ-กฺทฺ๑:๕ฯ๖ฯ๑": "อถ โข พฺรหฺมา สหมฺปติ เอกํสํ อุตฺตราสงฺคํ กริตฺวา ทกฺขิณชาณุมณฺฑลํ ปถวิยํ นิหนฺตฺวา เยน ภควา เตนญฺชลึ ปณาเมตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๕ฯ๖ฯ๒": "“เทเสตุ, ภนฺเต, ภควา ธมฺมํ, เทเสตุ สุคโต ธมฺมํฯ ",
  "ปฺลิ-ตฺวฺ-กฺทฺ๑:๕ฯ๖ฯ๓": "สนฺติ สตฺตา อปฺปรชกฺขชาติกา, อสฺสวนตา ธมฺมสฺส ปริหายนฺติ, ภวิสฺสนฺติ ธมฺมสฺส อญฺญาตาโร”ติฯ ",
  "ปฺลิ-ตฺวฺ-กฺทฺ๑:๕ฯ๗ฯ๑": "อิทมโวจ พฺรหฺมา สหมฺปติ, อิทํ วตฺวาน อถาปรํ เอตทโวจ—",
  "ปฺลิ-ตฺวฺ-กฺทฺ๑:๕ฯ๗ฯ๒": "“ปาตุรโหสิ มคเธสุ ปุพฺเพ, ",
  "ปฺลิ-ตฺวฺ-กฺทฺ๑:๕ฯ๗ฯ๓": "ธมฺโม อสุทฺโธ สมเลหิ จินฺติโต; ",
  "ปฺลิ-ตฺวฺ-กฺทฺ๑:๕ฯ๗ฯ๔": "อปาปุเรตํ อมตสฺส ทฺวารํ, ",
  "ปฺลิ-ตฺวฺ-กฺทฺ๑:๕ฯ๗ฯ๕": "สุณนฺตุ ธมฺมํ วิมเลนานุพุทฺธํฯ ",
  "ปฺลิ-ตฺวฺ-กฺทฺ๑:๕ฯ๗ฯ๖": "เสเล ยถา ปพฺพตมุทฺธนิฏฺฐิโต, ",
  "ปฺลิ-ตฺวฺ-กฺทฺ๑:๕ฯ๗ฯ๗": "ยถาปิ ปเสฺส ชนตํ สมนฺตโต; ",
  "ปฺลิ-ตฺวฺ-กฺทฺ๑:๕ฯ๗ฯ๘": "ตถูปมํ ธมฺมมยํ สุเมธ, ",
  "ปฺลิ-ตฺวฺ-กฺทฺ๑:๕ฯ๗ฯ๙": "ปาสาทมารุยฺห สมนฺตจกฺขุ; ",
  "ปฺลิ-ตฺวฺ-กฺทฺ๑:๕ฯ๗ฯ๑๐": "โสกาวติณฺณํ ชนตมเปตโสโก, ",
  "ปฺลิ-ตฺวฺ-กฺทฺ๑:๕ฯ๗ฯ๑๑": "อเวกฺขสฺสุ ชาติชราภิภูตํฯ ",
  "ปฺลิ-ตฺวฺ-กฺทฺ๑:๕ฯ๗ฯ๑๒": "อุฏฺเฐหิ วีร วิชิตสงฺคาม, ",
  "ปฺลิ-ตฺวฺ-กฺทฺ๑:๕ฯ๗ฯ๑๓": "สตฺถวาห อณณ วิจร โลเก; ",
  "ปฺลิ-ตฺวฺ-กฺทฺ๑:๕ฯ๗ฯ๑๔": "เทสสฺสุ ภควา ธมฺมํ, ",
  "ปฺลิ-ตฺวฺ-กฺทฺ๑:๕ฯ๗ฯ๑๕": "อญฺญาตาโร ภวิสฺสนฺตี”ติฯ ",
  "ปฺลิ-ตฺวฺ-กฺทฺ๑:๕ฯ๘ฯ๑": "เอวํ วุตฺเต, ภควา พฺรหฺมานํ สหมฺปตึ เอตทโวจ—",
  "ปฺลิ-ตฺวฺ-กฺทฺ๑:๕ฯ๘ฯ๒": "“มยฺหมฺปิ โข, พฺรเหฺม, เอตทโหสิ—",
  "ปฺลิ-ตฺวฺ-กฺทฺ๑:๕ฯ๘ฯ๓": "‘อธิคโต โข มฺยายํ ธมฺโม คมฺภีโร ทุทฺทโส ทุรนุโพโธ สนฺโต ปณีโต อตกฺกาวจโร นิปุโณ ปณฺฑิตเวทนีโยฯ ",
  "ปฺลิ-ตฺวฺ-กฺทฺ๑:๕ฯ๘ฯ๔": "อาลยรามา โข ปนายํ ปชา อาลยรตา อาลยสมฺมุทิตาฯ ",
  "ปฺลิ-ตฺวฺ-กฺทฺ๑:๕ฯ๘ฯ๕": "อาลยรามาย โข ปน ปชาย อาลยรตาย อาลยสมฺมุทิตาย ทุทฺทสํ อิทํ ฐานํ ยทิทํ อิทปฺปจฺจยตาปฏิจฺจสมุปฺปาโท; ",
  "ปฺลิ-ตฺวฺ-กฺทฺ๑:๕ฯ๘ฯ๖": "อิทมฺปิ โข ฐานํ สุทุทฺทสํ ยทิทํ สพฺพสงฺขารสมโถ สพฺพูปธิปฏินิสฺสคฺโค ตณฺหากฺขโย วิราโค นิโรโธ นิพฺพานํฯ ",
  "ปฺลิ-ตฺวฺ-กฺทฺ๑:๕ฯ๘ฯ๗": "อหญฺเจว โข ปน ธมฺมํ เทเสยฺยํ, ปเร จ เม น อาชาเนยฺยุํ, โส มมสฺส กิลมโถ, สา มมสฺส วิเหสา’ติฯ ",
  "ปฺลิ-ตฺวฺ-กฺทฺ๑:๕ฯ๘ฯ๘": "อปิสฺสุ มํ, พฺรเหฺม, อิมา อนจฺฉริยา คาถาโย ปฏิภํสุ ปุพฺเพ อสฺสุตปุพฺพา—",
  "ปฺลิ-ตฺวฺ-กฺทฺ๑:๕ฯ๘ฯ๙": "‘กิจฺเฉน เม อธิคตํ, ",
  "ปฺลิ-ตฺวฺ-กฺทฺ๑:๕ฯ๘ฯ๑๐": "หลํ ทานิ ปกาสิตุํ; ",
  "ปฺลิ-ตฺวฺ-กฺทฺ๑:๕ฯ๘ฯ๑๑": "ราคโทสปเรเตหิ, ",
  "ปฺลิ-ตฺวฺ-กฺทฺ๑:๕ฯ๘ฯ๑๒": "นายํ ธมฺโม สุสมฺพุโธฯ ",
  "ปฺลิ-ตฺวฺ-กฺทฺ๑:๕ฯ๘ฯ๑๓": "ปฏิโสตคามึ นิปุณํ, ",
  "ปฺลิ-ตฺวฺ-กฺทฺ๑:๕ฯ๘ฯ๑๔": "คมฺภีรํ ทุทฺทสํ อณุํ; ",
  "ปฺลิ-ตฺวฺ-กฺทฺ๑:๕ฯ๘ฯ๑๕": "ราครตฺตา น ทกฺขนฺติ, ",
  "ปฺลิ-ตฺวฺ-กฺทฺ๑:๕ฯ๘ฯ๑๖": "ตโมขนฺเธน อาวุฏา’ติฯ ",
  "ปฺลิ-ตฺวฺ-กฺทฺ๑:๕ฯ๘ฯ๑๗": "อิติห เม, พฺรเหฺม, ปฏิสญฺจิกฺขโต อปฺโปสฺสุกฺกตาย จิตฺตํ นมติ โน ธมฺมเทสนายา”ติฯ ",
  "ปฺลิ-ตฺวฺ-กฺทฺ๑:๕ฯ๙ฯ๑": "ทุติยมฺปิ โข พฺรหฺมา สหมฺปติ ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๕ฯ๙ฯ๒": "“เทเสตุ, ภนฺเต, ภควา ธมฺมํ, เทเสตุ สุคโต ธมฺมํ; ",
  "ปฺลิ-ตฺวฺ-กฺทฺ๑:๕ฯ๙ฯ๓": "สนฺติ สตฺตา อปฺปรชกฺขชาติกา, อสฺสวนตา ธมฺมสฺส ปริหายนฺติ, ภวิสฺสนฺติ ธมฺมสฺส อญฺญาตาโร”ติฯ ",
  "ปฺลิ-ตฺวฺ-กฺทฺ๑:๕ฯ๙ฯ๔": "อิทมโวจ พฺรหฺมา สหมฺปติ, อิทํ วตฺวาน อถาปรํ เอตทโวจ—",
  "ปฺลิ-ตฺวฺ-กฺทฺ๑:๕ฯ๙ฯ๕": "“ปาตุรโหสิ มคเธสุ ปุพฺเพ, ",
  "ปฺลิ-ตฺวฺ-กฺทฺ๑:๕ฯ๙ฯ๖": "ธมฺโม อสุทฺโธ สมเลหิ จินฺติโต; ",
  "ปฺลิ-ตฺวฺ-กฺทฺ๑:๕ฯ๙ฯ๗": "อปาปุเรตํ อมตสฺส ทฺวารํ, ",
  "ปฺลิ-ตฺวฺ-กฺทฺ๑:๕ฯ๙ฯ๘": "สุณนฺตุ ธมฺมํ วิมเลนานุพุทฺธํฯ ",
  "ปฺลิ-ตฺวฺ-กฺทฺ๑:๕ฯ๙ฯ๙": "เสเล ยถา ปพฺพตมุทฺธนิฏฺฐิโต, ",
  "ปฺลิ-ตฺวฺ-กฺทฺ๑:๕ฯ๙ฯ๑๐": "ยถาปิ ปเสฺส ชนตํ สมนฺตโต; ",
  "ปฺลิ-ตฺวฺ-กฺทฺ๑:๕ฯ๙ฯ๑๑": "ตถูปมํ ธมฺมมยํ สุเมธ, ",
  "ปฺลิ-ตฺวฺ-กฺทฺ๑:๕ฯ๙ฯ๑๒": "ปาสาทมารุยฺห สมนฺตจกฺขุ; ",
  "ปฺลิ-ตฺวฺ-กฺทฺ๑:๕ฯ๙ฯ๑๓": "โสกาวติณฺณํ ชนตมเปตโสโก, ",
  "ปฺลิ-ตฺวฺ-กฺทฺ๑:๕ฯ๙ฯ๑๔": "อเวกฺขสฺสุ ชาติชราภิภูตํฯ ",
  "ปฺลิ-ตฺวฺ-กฺทฺ๑:๕ฯ๙ฯ๑๕": "อุฏฺเฐหิ วีร วิชิตสงฺคาม, ",
  "ปฺลิ-ตฺวฺ-กฺทฺ๑:๕ฯ๙ฯ๑๖": "สตฺถวาห อณณ วิจร โลเก; ",
  "ปฺลิ-ตฺวฺ-กฺทฺ๑:๕ฯ๙ฯ๑๗": "เทสสฺสุ ภควา ธมฺมํ, ",
  "ปฺลิ-ตฺวฺ-กฺทฺ๑:๕ฯ๙ฯ๑๘": "อญฺญาตาโร ภวิสฺสนฺตี”ติฯ ",
  "ปฺลิ-ตฺวฺ-กฺทฺ๑:๕ฯ๙ฯ๑๙": "ทุติยมฺปิ โข ภควา พฺรหฺมานํ สหมฺปตึ เอตทโวจ—",
  "ปฺลิ-ตฺวฺ-กฺทฺ๑:๕ฯ๙ฯ๒๐": "“มยฺหมฺปิ โข, พฺรเหฺม, เอตทโหสิ—",
  "ปฺลิ-ตฺวฺ-กฺทฺ๑:๕ฯ๙ฯ๒๑": "‘อธิคโต โข มฺยายํ ธมฺโม คมฺภีโร ทุทฺทโส ทุรนุโพโธ สนฺโต ปณีโต อตกฺกาวจโร นิปุโณ ปณฺฑิตเวทนีโยฯ ",
  "ปฺลิ-ตฺวฺ-กฺทฺ๑:๕ฯ๙ฯ๒๒": "อาลยรามา โข ปนายํ ปชา อาลยรตา อาลยสมฺมุทิตาฯ ",
  "ปฺลิ-ตฺวฺ-กฺทฺ๑:๕ฯ๙ฯ๒๓": "อาลยรามาย โข ปน ปชาย อาลยรตาย อาลยสมฺมุทิตาย ทุทฺทสํ อิทํ ฐานํ ยทิทํ อิทปฺปจฺจยตาปฏิจฺจสมุปฺปาโท; ",
  "ปฺลิ-ตฺวฺ-กฺทฺ๑:๕ฯ๙ฯ๒๔": "อิทมฺปิ โข ฐานํ สุทุทฺทสํ ยทิทํ สพฺพสงฺขารสมโถ สพฺพูปธิปฏินิสฺสคฺโค ตณฺหากฺขโย วิราโค นิโรโธ นิพฺพานํฯ ",
  "ปฺลิ-ตฺวฺ-กฺทฺ๑:๕ฯ๙ฯ๒๕": "อหญฺเจว โข ปน ธมฺมํ เทเสยฺยํ, ปเร จ เม น อาชาเนยฺยุํ, โส มมสฺส กิลมโถ, สา มมสฺส วิเหสา’ติฯ ",
  "ปฺลิ-ตฺวฺ-กฺทฺ๑:๕ฯ๙ฯ๒๖": "อปิสฺสุ มํ, พฺรเหฺม, อิมา อนจฺฉริยา คาถาโย ปฏิภํสุ ปุพฺเพ อสฺสุตปุพฺพา—",
  "ปฺลิ-ตฺวฺ-กฺทฺ๑:๕ฯ๙ฯ๒๗": "‘กิจฺเฉน เม อธิคตํ, ",
  "ปฺลิ-ตฺวฺ-กฺทฺ๑:๕ฯ๙ฯ๒๘": "หลํ ทานิ ปกาสิตุํ; ",
  "ปฺลิ-ตฺวฺ-กฺทฺ๑:๕ฯ๙ฯ๒๙": "ราคโทสปเรเตหิ, ",
  "ปฺลิ-ตฺวฺ-กฺทฺ๑:๕ฯ๙ฯ๓๐": "นายํ ธมฺโม สุสมฺพุโธฯ ",
  "ปฺลิ-ตฺวฺ-กฺทฺ๑:๕ฯ๙ฯ๓๑": "ปฏิโสตคามึ นิปุณํ, ",
  "ปฺลิ-ตฺวฺ-กฺทฺ๑:๕ฯ๙ฯ๓๒": "คมฺภีรํ ทุทฺทสํ อณุํ; ",
  "ปฺลิ-ตฺวฺ-กฺทฺ๑:๕ฯ๙ฯ๓๓": "ราครตฺตา น ทกฺขนฺติ, ",
  "ปฺลิ-ตฺวฺ-กฺทฺ๑:๕ฯ๙ฯ๓๔": "ตโมขนฺเธน อาวุฏา’ติฯ ",
  "ปฺลิ-ตฺวฺ-กฺทฺ๑:๕ฯ๙ฯ๓๕": "อิติห เม, พฺรเหฺม, ปฏิสญฺจิกฺขโต อปฺโปสฺสุกฺกตาย จิตฺตํ นมติ, โน ธมฺมเทสนายา”ติฯ ",
  "ปฺลิ-ตฺวฺ-กฺทฺ๑:๕ฯ๙ฯ๓๖": "ตติยมฺปิ โข พฺรหฺมา สหมฺปติ ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๕ฯ๙ฯ๓๗": "“เทเสตุ, ภนฺเต, ภควา ธมฺมํ, เทเสตุ สุคโต ธมฺมํฯ ",
  "ปฺลิ-ตฺวฺ-กฺทฺ๑:๕ฯ๙ฯ๓๘": "สนฺติ สตฺตา อปฺปรชกฺขชาติกา, อสฺสวนตา ธมฺมสฺส ปริหายนฺติ, ภวิสฺสนฺติ ธมฺมสฺส อญฺญาตาโร”ติฯ ",
  "ปฺลิ-ตฺวฺ-กฺทฺ๑:๕ฯ๙ฯ๓๙": "อิทมโวจ พฺรหฺมา สหมฺปติ, อิทํ วตฺวาน อถาปรํ เอตทโวจ—",
  "ปฺลิ-ตฺวฺ-กฺทฺ๑:๕ฯ๙ฯ๔๐": "“ปาตุรโหสิ มคเธสุ ปุพฺเพ, ",
  "ปฺลิ-ตฺวฺ-กฺทฺ๑:๕ฯ๙ฯ๔๑": "ธมฺโม อสุทฺโธ สมเลหิ จินฺติโต; ",
  "ปฺลิ-ตฺวฺ-กฺทฺ๑:๕ฯ๙ฯ๔๒": "อปาปุเรตํ อมตสฺส ทฺวารํ, ",
  "ปฺลิ-ตฺวฺ-กฺทฺ๑:๕ฯ๙ฯ๔๓": "สุณนฺตุ ธมฺมํ วิมเลนานุพุทฺธํฯ ",
  "ปฺลิ-ตฺวฺ-กฺทฺ๑:๕ฯ๙ฯ๔๔": "เสเล ยถา ปพฺพตมุทฺธนิฏฺฐิโต, ",
  "ปฺลิ-ตฺวฺ-กฺทฺ๑:๕ฯ๙ฯ๔๕": "ยถาปิ ปเสฺส ชนตํ สมนฺตโต; ",
  "ปฺลิ-ตฺวฺ-กฺทฺ๑:๕ฯ๙ฯ๔๖": "ตถูปมํ ธมฺมมยํ สุเมธ, ",
  "ปฺลิ-ตฺวฺ-กฺทฺ๑:๕ฯ๙ฯ๔๗": "ปาสาทมารุยฺห สมนฺตจกฺขุ; ",
  "ปฺลิ-ตฺวฺ-กฺทฺ๑:๕ฯ๙ฯ๔๘": "โสกาวติณฺณํ ชนตมเปตโสโก, ",
  "ปฺลิ-ตฺวฺ-กฺทฺ๑:๕ฯ๙ฯ๔๙": "อเวกฺขสฺสุ ชาติชราภิภูตํฯ ",
  "ปฺลิ-ตฺวฺ-กฺทฺ๑:๕ฯ๙ฯ๕๐": "อุฏฺเฐหิ วีร วิชิตสงฺคาม, ",
  "ปฺลิ-ตฺวฺ-กฺทฺ๑:๕ฯ๙ฯ๕๑": "สตฺถวาห อณณ วิจร โลเก; ",
  "ปฺลิ-ตฺวฺ-กฺทฺ๑:๕ฯ๙ฯ๕๒": "เทสสฺสุ ภควา ธมฺมํ, ",
  "ปฺลิ-ตฺวฺ-กฺทฺ๑:๕ฯ๙ฯ๕๓": "อญฺญาตาโร ภวิสฺสนฺตี”ติฯ ",
  "ปฺลิ-ตฺวฺ-กฺทฺ๑:๕ฯ๑๐ฯ๑": "อถ โข ภควา พฺรหฺมุโน จ อชฺเฌสนํ วิทิตฺวา สตฺเตสุ จ การุญฺญตํ ปฏิจฺจ พุทฺธจกฺขุนา โลกํ โวโลเกสิฯ ",
  "ปฺลิ-ตฺวฺ-กฺทฺ๑:๕ฯ๑๑ฯ๑": "อทฺทสา โข ภควา พุทฺธจกฺขุนา โลกํ โวโลเกนฺโต สตฺเต อปฺปรชกฺเข มหารชกฺเข ติกฺขินฺทฺริเย มุทินฺทฺริเย สฺวากาเร ทฺวากาเร สุวิญฺญาปเย ทุวิญฺญาปเย, อปฺเปกจฺเจ ปรโลกวชฺชภยทสฺสาวิเน วิหรนฺเต, อปฺเปกจฺเจ น ปรโลกวชฺชภยทสฺสาวิเน วิหรนฺเตฯ ",
  "ปฺลิ-ตฺวฺ-กฺทฺ๑:๕ฯ๑๑ฯ๒": "เสยฺยถาปิ นาม อุปฺปลินิยํ วา ปทุมินิยํ วา ปุณฺฑรีกินิยํ วา อปฺเปกจฺจานิ อุปฺปลานิ วา ปทุมานิ วา ปุณฺฑรีกานิ วา อุทเก ชาตานิ อุทเก สํวฑฺฒานิ อุทกานุคฺคตานิ อนฺโต นิมุคฺคโปสีนิ, อปฺเปกจฺจานิ อุปฺปลานิ วา ปทุมานิ วา ปุณฺฑรีกานิ วา อุทเก ชาตานิ อุทเก สํวฑฺฒานิ สโมทกํ ฐิตานิ, อปฺเปกจฺจานิ อุปฺปลานิ วา ปทุมานิ วา ปุณฺฑรีกานิ วา อุทเก ชาตานิ อุทเก สํวฑฺฒานิ อุทกํ อจฺจุคฺคมฺม ฐิตานิ อนุปลิตฺตานิ อุทเกน; ",
  "ปฺลิ-ตฺวฺ-กฺทฺ๑:๕ฯ๑๑ฯ๓": "เอวเมวํ ภควา พุทฺธจกฺขุนา โลกํ โวโลเกนฺโต อทฺทส สตฺเต อปฺปรชกฺเข มหารชกฺเข ติกฺขินฺทฺริเย มุทินฺทฺริเย สฺวากาเร ทฺวากาเร สุวิญฺญาปเย ทุวิญฺญาปเย, อปฺเปกจฺเจ ปรโลกวชฺชภยทสฺสาวิเน วิหรนฺเต, อปฺเปกจฺเจ น ปรโลกวชฺชภยทสฺสาวิเน วิหรนฺเต; ",
  "ปฺลิ-ตฺวฺ-กฺทฺ๑:๕ฯ๑๒ฯ๑": "ทิสฺวาน พฺรหฺมานํ สหมฺปตึ คาถาย ปจฺจภาสิ—",
  "ปฺลิ-ตฺวฺ-กฺทฺ๑:๕ฯ๑๒ฯ๒": "“อปารุตา เตสํ อมตสฺส ทฺวารา, ",
  "ปฺลิ-ตฺวฺ-กฺทฺ๑:๕ฯ๑๒ฯ๓": "เย โสตวนฺโต ปมุญฺจนฺตุ สทฺธํ; ",
  "ปฺลิ-ตฺวฺ-กฺทฺ๑:๕ฯ๑๒ฯ๔": "วิหึสสญฺญี ปคุณํ น ภาสึ, ",
  "ปฺลิ-ตฺวฺ-กฺทฺ๑:๕ฯ๑๒ฯ๕": "ธมฺมํ ปณีตํ มนุเชสุ พฺรเหฺม”ติฯ ",
  "ปฺลิ-ตฺวฺ-กฺทฺ๑:๕ฯ๑๓ฯ๑": "อถ โข พฺรหฺมา สหมฺปติ—",
  "ปฺลิ-ตฺวฺ-กฺทฺ๑:๕ฯ๑๓ฯ๒": "“กตาวกาโส โขมฺหิ ภควตา ธมฺมเทสนายา”ติ ภควนฺตํ อภิวาเทตฺวา ปทกฺขิณํ กตฺวา ตตฺเถวนฺตรธายิฯ ",
  "ปฺลิ-ตฺวฺ-กฺทฺ๑:๕ฯ๑๓ฯ๓": "พฺรหฺมยาจนกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๖ฯ๑ฯ๐": "๖ฯ ปญฺจวคฺคิยกถา ",
  "ปฺลิ-ตฺวฺ-กฺทฺ๑:๖ฯ๑ฯ๑": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๑ฯ๒": "“กสฺส นุ โข อหํ ปฐมํ ธมฺมํ เทเสยฺยํ? ",
  "ปฺลิ-ตฺวฺ-กฺทฺ๑:๖ฯ๑ฯ๓": "โก อิมํ ธมฺมํ ขิปฺปเมว อาชานิสฺสตี”ติ? ",
  "ปฺลิ-ตฺวฺ-กฺทฺ๑:๖ฯ๑ฯ๔": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๑ฯ๕": "“อยํ โข อาฬาโร กาลาโม ปณฺฑิโต พฺยตฺโต เมธาวี ทีฆรตฺตํ อปฺปรชกฺขชาติโก; ",
  "ปฺลิ-ตฺวฺ-กฺทฺ๑:๖ฯ๑ฯ๖": "ยนฺนูนาหํ อาฬารสฺส กาลามสฺส ปฐมํ ธมฺมํ เทเสยฺยํ, โส อิมํ ธมฺมํ ขิปฺปเมว อาชานิสฺสตี”ติฯ ",
  "ปฺลิ-ตฺวฺ-กฺทฺ๑:๖ฯ๒ฯ๑": "อถ โข อนฺตรหิตา เทวตา ภควโต อาโรเจสิ—“สตฺตาหกาลงฺกโต, ภนฺเต, อาฬาโร กาลาโม”ติฯ ",
  "ปฺลิ-ตฺวฺ-กฺทฺ๑:๖ฯ๒ฯ๒": "ภควโตปิ โข ญาณํ อุทปาทิ—“สตฺตาหกาลงฺกโต อาฬาโร กาลาโม”ติฯ ",
  "ปฺลิ-ตฺวฺ-กฺทฺ๑:๖ฯ๒ฯ๓": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๒ฯ๔": "“มหาชานิโย โข อาฬาโร กาลาโม; ",
  "ปฺลิ-ตฺวฺ-กฺทฺ๑:๖ฯ๒ฯ๕": "สเจ หิ โส อิมํ ธมฺมํ สุเณยฺย, ขิปฺปเมว อาชาเนยฺยา”ติฯ ",
  "ปฺลิ-ตฺวฺ-กฺทฺ๑:๖ฯ๓ฯ๑": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๓ฯ๒": "“กสฺส นุ โข อหํ ปฐมํ ธมฺมํ เทเสยฺยํ? ",
  "ปฺลิ-ตฺวฺ-กฺทฺ๑:๖ฯ๓ฯ๓": "โก อิมํ ธมฺมํ ขิปฺปเมว อาชานิสฺสตี”ติ? ",
  "ปฺลิ-ตฺวฺ-กฺทฺ๑:๖ฯ๓ฯ๔": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๓ฯ๕": "“อยํ โข อุทโก รามปุตฺโต ปณฺฑิโต พฺยตฺโต เมธาวี ทีฆรตฺตํ อปฺปรชกฺขชาติโก; ",
  "ปฺลิ-ตฺวฺ-กฺทฺ๑:๖ฯ๓ฯ๖": "ยนฺนูนาหํ อุทกสฺส รามปุตฺตสฺส ปฐมํ ธมฺมํ เทเสยฺยํ, โส อิมํ ธมฺมํ ขิปฺปเมว อาชานิสฺสตี”ติฯ ",
  "ปฺลิ-ตฺวฺ-กฺทฺ๑:๖ฯ๔ฯ๑": "อถ โข อนฺตรหิตา เทวตา ภควโต อาโรเจสิ—“อภิโทสกาลงฺกโต, ภนฺเต, อุทโก รามปุตฺโต”ติฯ ",
  "ปฺลิ-ตฺวฺ-กฺทฺ๑:๖ฯ๔ฯ๒": "ภควโตปิ โข ญาณํ อุทปาทิ—“อภิโทสกาลงฺกโต อุทโก รามปุตฺโต”ติฯ ",
  "ปฺลิ-ตฺวฺ-กฺทฺ๑:๖ฯ๔ฯ๓": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๔ฯ๔": "“มหาชานิโย โข อุทโก รามปุตฺโต; ",
  "ปฺลิ-ตฺวฺ-กฺทฺ๑:๖ฯ๔ฯ๕": "สเจ หิ โส อิมํ ธมฺมํ สุเณยฺย, ขิปฺปเมว อาชาเนยฺยา”ติฯ ",
  "ปฺลิ-ตฺวฺ-กฺทฺ๑:๖ฯ๕ฯ๑": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๕ฯ๒": "“กสฺส นุ โข อหํ ปฐมํ ธมฺมํ เทเสยฺยํ? ",
  "ปฺลิ-ตฺวฺ-กฺทฺ๑:๖ฯ๕ฯ๓": "โก อิมํ ธมฺมํ ขิปฺปเมว อาชานิสฺสตี”ติ? ",
  "ปฺลิ-ตฺวฺ-กฺทฺ๑:๖ฯ๕ฯ๔": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๕ฯ๕": "“พหุการา โข เม ปญฺจวคฺคิยา ภิกฺขู, เย มํ ปธานปหิตตฺตํ อุปฏฺฐหึสุ; ",
  "ปฺลิ-ตฺวฺ-กฺทฺ๑:๖ฯ๖ฯ๑": "ยนฺนูนาหํ ปญฺจวคฺคิยานํ ภิกฺขูนํ ปฐมํ ธมฺมํ เทเสยฺยนฺ”ติฯ ",
  "ปฺลิ-ตฺวฺ-กฺทฺ๑:๖ฯ๖ฯ๒": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๖ฯ๖ฯ๓": "“กหํ นุ โข เอตรหิ ปญฺจวคฺคิยา ภิกฺขู วิหรนฺตี”ติ? ",
  "ปฺลิ-ตฺวฺ-กฺทฺ๑:๖ฯ๖ฯ๔": "อทฺทสา โข ภควา ทิพฺเพน จกฺขุนา วิสุทฺเธน อติกฺกนฺตมานุสเกน ปญฺจวคฺคิเย ภิกฺขู พาราณสิยํ วิหรนฺเต อิสิปตเน มิคทาเยฯ ",
  "ปฺลิ-ตฺวฺ-กฺทฺ๑:๖ฯ๖ฯ๕": "อถ โข ภควา อุรุเวลายํ ยถาภิรนฺตํ วิหริตฺวา เยน พาราณสี เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๑:๖ฯ๗ฯ๑": "อทฺทสา โข อุปโก อาชีวโก ภควนฺตํ อนฺตรา จ คยํ อนฺตรา จ โพธึ อทฺธานมคฺคปฺปฏิปนฺนํ, ทิสฺวาน ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๖ฯ๗ฯ๒": "“วิปฺปสนฺนานิ โข เต, อาวุโส, อินฺทฺริยานิ, ปริสุทฺโธ ฉวิวณฺโณ ปริโยทาโตฯ ",
  "ปฺลิ-ตฺวฺ-กฺทฺ๑:๖ฯ๗ฯ๓": "กํสิ ตฺวํ, อาวุโส, อุทฺทิสฺส ปพฺพชิโต? ",
  "ปฺลิ-ตฺวฺ-กฺทฺ๑:๖ฯ๗ฯ๔": "โก วา เต สตฺถา? ",
  "ปฺลิ-ตฺวฺ-กฺทฺ๑:๖ฯ๗ฯ๕": "กสฺส วา ตฺวํ ธมฺมํ โรเจสี”ติ? ",
  "ปฺลิ-ตฺวฺ-กฺทฺ๑:๖ฯ๘ฯ๑": "เอวํ วุตฺเต, ภควา อุปกํ อาชีวกํ คาถาหิ อชฺฌภาสิ—",
  "ปฺลิ-ตฺวฺ-กฺทฺ๑:๖ฯ๘ฯ๒": "“สพฺพาภิภู สพฺพวิทูหมสฺมิ, ",
  "ปฺลิ-ตฺวฺ-กฺทฺ๑:๖ฯ๘ฯ๓": "สพฺเพสุ ธมฺเมสุ อนูปลิตฺโต; ",
  "ปฺลิ-ตฺวฺ-กฺทฺ๑:๖ฯ๘ฯ๔": "สพฺพญฺชโห ตณฺหากฺขเย วิมุตฺโต, ",
  "ปฺลิ-ตฺวฺ-กฺทฺ๑:๖ฯ๘ฯ๕": "สยํ อภิญฺญาย กมุทฺทิเสยฺยํฯ ",
  "ปฺลิ-ตฺวฺ-กฺทฺ๑:๖ฯ๘ฯ๖": "น เม อาจริโย อตฺถิ, ",
  "ปฺลิ-ตฺวฺ-กฺทฺ๑:๖ฯ๘ฯ๗": "สทิโส เม น วิชฺชติ; ",
  "ปฺลิ-ตฺวฺ-กฺทฺ๑:๖ฯ๘ฯ๘": "สเทวกสฺมึ โลกสฺมึ, ",
  "ปฺลิ-ตฺวฺ-กฺทฺ๑:๖ฯ๘ฯ๙": "นตฺถิ เม ปฏิปุคฺคโลฯ ",
  "ปฺลิ-ตฺวฺ-กฺทฺ๑:๖ฯ๘ฯ๑๐": "อหญฺหิ อรหา โลเก, ",
  "ปฺลิ-ตฺวฺ-กฺทฺ๑:๖ฯ๘ฯ๑๑": "อหํ สตฺถา อนุตฺตโร; ",
  "ปฺลิ-ตฺวฺ-กฺทฺ๑:๖ฯ๘ฯ๑๒": "เอโกมฺหิ สมฺมาสมฺพุทฺโธ, ",
  "ปฺลิ-ตฺวฺ-กฺทฺ๑:๖ฯ๘ฯ๑๓": "สีติภูโตสฺมิ นิพฺพุโตฯ ",
  "ปฺลิ-ตฺวฺ-กฺทฺ๑:๖ฯ๘ฯ๑๔": "ธมฺมจกฺกํ ปวตฺเตตุํ, ",
  "ปฺลิ-ตฺวฺ-กฺทฺ๑:๖ฯ๘ฯ๑๕": "คจฺฉามิ กาสินํ ปุรํ; ",
  "ปฺลิ-ตฺวฺ-กฺทฺ๑:๖ฯ๘ฯ๑๖": "อนฺธีภูตสฺมึ โลกสฺมึ, ",
  "ปฺลิ-ตฺวฺ-กฺทฺ๑:๖ฯ๘ฯ๑๗": "อาหญฺฉํ อมตทุนฺทุภินฺ”ติฯ ",
  "ปฺลิ-ตฺวฺ-กฺทฺ๑:๖ฯ๙ฯ๑": "“ยถา โข ตฺวํ, อาวุโส, ปฏิชานาสิ, อรหสิ อนนฺตชิโน”ติฯ ",
  "ปฺลิ-ตฺวฺ-กฺทฺ๑:๖ฯ๙ฯ๒": "“มาทิสา เว ชินา โหนฺติ, ",
  "ปฺลิ-ตฺวฺ-กฺทฺ๑:๖ฯ๙ฯ๓": "เย ปตฺตา อาสวกฺขยํ; ",
  "ปฺลิ-ตฺวฺ-กฺทฺ๑:๖ฯ๙ฯ๔": "ชิตา เม ปาปกา ธมฺมา, ",
  "ปฺลิ-ตฺวฺ-กฺทฺ๑:๖ฯ๙ฯ๕": "ตสฺมาหมุปก ชิโน”ติฯ ",
  "ปฺลิ-ตฺวฺ-กฺทฺ๑:๖ฯ๙ฯ๖": "เอวํ วุตฺเต, อุปโก อาชีวโก หุเปยฺยปาวุโสติ วตฺวา สีสํ โอกมฺเปตฺวา อุมฺมคฺคํ คเหตฺวา ปกฺกามิฯ ",
  "ปฺลิ-ตฺวฺ-กฺทฺ๑:๖ฯ๑๐ฯ๑": "อถ โข ภควา อนุปุพฺเพน จาริกํ จรมาโน เยน พาราณสี อิสิปตนํ มิคทาโย, เยน ปญฺจวคฺคิยา ภิกฺขู เตนุปสงฺกมิฯ ",
  "ปฺลิ-ตฺวฺ-กฺทฺ๑:๖ฯ๑๐ฯ๒": "อทฺทสํสุ โข ปญฺจวคฺคิยา ภิกฺขู ภควนฺตํ ทูรโตว อาคจฺฉนฺตํ; ",
  "ปฺลิ-ตฺวฺ-กฺทฺ๑:๖ฯ๑๐ฯ๓": "ทิสฺวาน อญฺญมญฺญํ กติกํ สณฺฐเปสุํ—",
  "ปฺลิ-ตฺวฺ-กฺทฺ๑:๖ฯ๑๐ฯ๔": "“อยํ, อาวุโส, สมโณ โคตโม อาคจฺฉติ, พาหุลฺลิโก ปธานวิพฺภนฺโต อาวตฺโต พาหุลฺลายฯ ",
  "ปฺลิ-ตฺวฺ-กฺทฺ๑:๖ฯ๑๐ฯ๕": "โส เนว อภิวาเทตพฺโพ, น ปจฺจุฏฺฐาตพฺโพ, นาสฺส ปตฺตจีวรํ ปฏิคฺคเหตพฺพํ; ",
  "ปฺลิ-ตฺวฺ-กฺทฺ๑:๖ฯ๑๐ฯ๖": "อปิ จ โข อาสนํ ฐเปตพฺพํ, สเจ โส อากงฺขิสฺสติ นิสีทิสฺสตี”ติฯ ",
  "ปฺลิ-ตฺวฺ-กฺทฺ๑:๖ฯ๑๑ฯ๑": "ยถา ยถา โข ภควา ปญฺจวคฺคิเย ภิกฺขู อุปสงฺกมติ ตถา ตถา ปญฺจวคฺคิยา ภิกฺขู นาสกฺขึสุ สกาย กติกาย สณฺฐาตุํฯ ",
  "ปฺลิ-ตฺวฺ-กฺทฺ๑:๖ฯ๑๑ฯ๒": "อสณฺฐหนฺตา ภควนฺตํ ปจฺจุคฺคนฺตฺวา เอโก ภควโต ปตฺตจีวรํ ปฏิคฺคเหสิ, เอโก อาสนํ ปญฺญเปสิ, เอโก ปาโททกํ, เอโก ปาทปีฐํ, เอโก ปาทกฐลิกํ อุปนิกฺขิปิฯ ",
  "ปฺลิ-ตฺวฺ-กฺทฺ๑:๖ฯ๑๑ฯ๓": "นิสีทิ ภควา ปญฺญตฺเต อาสเน; ",
  "ปฺลิ-ตฺวฺ-กฺทฺ๑:๖ฯ๑๑ฯ๔": "นิสชฺช โข ภควา ปาเท ปกฺขาเลสิฯ ",
  "ปฺลิ-ตฺวฺ-กฺทฺ๑:๖ฯ๑๑ฯ๕": "อปิสฺสุ ภควนฺตํ นาเมน จ อาวุโสวาเทน จ สมุทาจรนฺติฯ ",
  "ปฺลิ-ตฺวฺ-กฺทฺ๑:๖ฯ๑๒ฯ๑": "เอวํ วุตฺเต, ภควา ปญฺจวคฺคิเย ภิกฺขู เอตทโวจ—",
  "ปฺลิ-ตฺวฺ-กฺทฺ๑:๖ฯ๑๒ฯ๒": "“มา, ภิกฺขเว, ตถาคตํ นาเมน จ อาวุโสวาเทน จ สมุทาจรถฯ ",
  "ปฺลิ-ตฺวฺ-กฺทฺ๑:๖ฯ๑๒ฯ๓": "อรหํ, ภิกฺขเว, ตถาคโต สมฺมาสมฺพุทฺโธ, โอทหถ, ภิกฺขเว, โสตํ, อมตมธิคตํ, อหมนุสาสามิ, อหํ ธมฺมํ เทเสมิฯ ",
  "ปฺลิ-ตฺวฺ-กฺทฺ๑:๖ฯ๑๒ฯ๔": "ยถานุสิฏฺฐํ ตถา ปฏิปชฺชมานา นจิรเสฺสว—",
  "ปฺลิ-ตฺวฺ-กฺทฺ๑:๖ฯ๑๒ฯ๕": "ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ—",
  "ปฺลิ-ตฺวฺ-กฺทฺ๑:๖ฯ๑๒ฯ๖": "พฺรหฺมจริยปริโยสานํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหริสฺสถา”ติฯ ",
  "ปฺลิ-ตฺวฺ-กฺทฺ๑:๖ฯ๑๓ฯ๑": "เอวํ วุตฺเต, ปญฺจวคฺคิยา ภิกฺขู ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๖ฯ๑๓ฯ๒": "“ตายปิ โข ตฺวํ, อาวุโส โคตม, อิริยาย, ตาย ปฏิปทาย, ตาย ทุกฺกรการิกาย เนวชฺฌคา อุตฺตริ มนุสฺสธมฺมา อลมริยญาณทสฺสนวิเสสํ, กึ ปน ตฺวํ เอตรหิ, พาหุลฺลิโก ปธานวิพฺภนฺโต อาวตฺโต พาหุลฺลาย, อธิคมิสฺสสิ อุตฺตริ มนุสฺสธมฺมา อลมริยญาณทสฺสนวิเสสนฺ”ติ? ",
  "ปฺลิ-ตฺวฺ-กฺทฺ๑:๖ฯ๑๔ฯ๑": "เอวํ วุตฺเต, ภควา ปญฺจวคฺคิเย ภิกฺขู เอตทโวจ—",
  "ปฺลิ-ตฺวฺ-กฺทฺ๑:๖ฯ๑๔ฯ๒": "“น, ภิกฺขเว, ตถาคโต พาหุลฺลิโก, น ปธานวิพฺภนฺโต, น อาวตฺโต พาหุลฺลาย; ",
  "ปฺลิ-ตฺวฺ-กฺทฺ๑:๖ฯ๑๔ฯ๓": "อรหํ, ภิกฺขเว, ตถาคโต สมฺมาสมฺพุทฺโธฯ ",
  "ปฺลิ-ตฺวฺ-กฺทฺ๑:๖ฯ๑๔ฯ๔": "โอทหถ, ภิกฺขเว, โสตํ, อมตมธิคตํ อหมนุสาสามิ, อหํ ธมฺมํ เทเสมิฯ ",
  "ปฺลิ-ตฺวฺ-กฺทฺ๑:๖ฯ๑๔ฯ๕": "ยถานุสิฏฺฐํ ตถา ปฏิปชฺชมานา นจิรเสฺสว—",
  "ปฺลิ-ตฺวฺ-กฺทฺ๑:๖ฯ๑๔ฯ๖": "ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ—",
  "ปฺลิ-ตฺวฺ-กฺทฺ๑:๖ฯ๑๔ฯ๗": "พฺรหฺมจริยปริโยสานํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหริสฺสถา”ติฯ ",
  "ปฺลิ-ตฺวฺ-กฺทฺ๑:๖ฯ๑๕ฯ๑": "ทุติยมฺปิ โข ปญฺจวคฺคิยา ภิกฺขู ภควนฺตํ เอตทโวจุํ …เป…ฯ ",
  "ปฺลิ-ตฺวฺ-กฺทฺ๑:๖ฯ๑๕ฯ๒": "ทุติยมฺปิ โข ภควา ปญฺจวคฺคิเย ภิกฺขู เอตทโวจ …เป…ฯ ",
  "ปฺลิ-ตฺวฺ-กฺทฺ๑:๖ฯ๑๕ฯ๓": "ตติยมฺปิ โข ปญฺจวคฺคิยา ภิกฺขู ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๖ฯ๑๕ฯ๔": "“ตายปิ โข ตฺวํ, อาวุโส โคตม, อิริยาย, ตาย ปฏิปทาย, ตาย ทุกฺกรการิกาย เนวชฺฌคา อุตฺตริ มนุสฺสธมฺมา อลมริยญาณทสฺสนวิเสสํ, กึ ปน ตฺวํ เอตรหิ, พาหุลฺลิโก ปธานวิพฺภนฺโต อาวตฺโต พาหุลฺลาย, อธิคมิสฺสสิ อุตฺตริ มนุสฺสธมฺมา อลมริยญาณทสฺสนวิเสสนฺ”ติ? ",
  "ปฺลิ-ตฺวฺ-กฺทฺ๑:๖ฯ๑๖ฯ๑": "เอวํ วุตฺเต ภควา ปญฺจวคฺคิเย ภิกฺขู เอตทโวจ—",
  "ปฺลิ-ตฺวฺ-กฺทฺ๑:๖ฯ๑๖ฯ๒": "“อภิชานาถ เม โน ตุเมฺห, ภิกฺขเว, อิโต ปุพฺเพ เอวรูปํ ปภาวิตเมตนฺ”ติ? ",
  "ปฺลิ-ตฺวฺ-กฺทฺ๑:๖ฯ๑๖ฯ๓": "“โน เหตํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๑๖ฯ๔": "“อรหํ, ภิกฺขเว, ตถาคโต สมฺมาสมฺพุทฺโธ, โอทหถ, ภิกฺขเว, โสตํ, อมตมธิคตํ อหมนุสาสามิ, อหํ ธมฺมํ เทเสมิฯ ",
  "ปฺลิ-ตฺวฺ-กฺทฺ๑:๖ฯ๑๖ฯ๕": "ยถานุสิฏฺฐํ ตถา ปฏิปชฺชมานา นจิรเสฺสว—",
  "ปฺลิ-ตฺวฺ-กฺทฺ๑:๖ฯ๑๖ฯ๖": "ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ—",
  "ปฺลิ-ตฺวฺ-กฺทฺ๑:๖ฯ๑๖ฯ๗": "พฺรหฺมจริยปริโยสานํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหริสฺสถา”ติฯ ",
  "ปฺลิ-ตฺวฺ-กฺทฺ๑:๖ฯ๑๖ฯ๘": "อสกฺขิ โข ภควา ปญฺจวคฺคิเย ภิกฺขู สญฺญาเปตุํฯ ",
  "ปฺลิ-ตฺวฺ-กฺทฺ๑:๖ฯ๑๖ฯ๙": "อถ โข ปญฺจวคฺคิยา ภิกฺขู ภควนฺตํ สุสฺสูสึสุ, โสตํ โอทหึสุ, อญฺญา จิตฺตํ อุปฏฺฐาเปสุํฯ ",
  "ปฺลิ-ตฺวฺ-กฺทฺ๑:๖ฯ๑๗ฯ๑": "อถ โข ภควา ปญฺจวคฺคิเย ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๖ฯ๑๗ฯ๒": "“เทฺวเม, ภิกฺขเว, อนฺตา ปพฺพชิเตน น เสวิตพฺพาฯ ",
  "ปฺลิ-ตฺวฺ-กฺทฺ๑:๖ฯ๑๗ฯ๓": "กตเม เทฺว? ",
  "ปฺลิ-ตฺวฺ-กฺทฺ๑:๖ฯ๑๗ฯ๔": "โย จายํ กาเมสุ กามสุขลฺลิกานุโยโค หีโน คมฺโม โปถุชฺชนิโก อนริโย อนตฺถสํหิโต, โย จายํ อตฺตกิลมถานุโยโค ทุกฺโข อนริโย อนตฺถสํหิโตฯ ",
  "ปฺลิ-ตฺวฺ-กฺทฺ๑:๖ฯ๑๗ฯ๕": "เอเต โข, ภิกฺขเว, อุโภ อนฺเต อนุปคมฺม มชฺฌิมา ปฏิปทา ตถาคเตน อภิสมฺพุทฺธา จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติฯ ",
  "ปฺลิ-ตฺวฺ-กฺทฺ๑:๖ฯ๑๘ฯ๑": "กตมา จ สา, ภิกฺขเว, มชฺฌิมา ปฏิปทา ตถาคเตน อภิสมฺพุทฺธา, จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติ? ",
  "ปฺลิ-ตฺวฺ-กฺทฺ๑:๖ฯ๑๘ฯ๒": "อยเมว อริโย อฏฺฐงฺคิโก มคฺโค, เสยฺยถิทํ—",
  "ปฺลิ-ตฺวฺ-กฺทฺ๑:๖ฯ๑๘ฯ๓": "สมฺมาทิฏฺฐิ, สมฺมาสงฺกปฺโป, สมฺมาวาจา, สมฺมากมฺมนฺโต, สมฺมาอาชีโว, สมฺมาวายาโม, สมฺมาสติ, สมฺมาสมาธิฯ ",
  "ปฺลิ-ตฺวฺ-กฺทฺ๑:๖ฯ๑๘ฯ๔": "อยํ โข สา, ภิกฺขเว, มชฺฌิมา ปฏิปทา ตถาคเตน อภิสมฺพุทฺธา, จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติฯ ",
  "ปฺลิ-ตฺวฺ-กฺทฺ๑:๖ฯ๑๙ฯ๑": "อิทํ โข ปน, ภิกฺขเว, ทุกฺขํ อริยสจฺจํฯ ",
  "ปฺลิ-ตฺวฺ-กฺทฺ๑:๖ฯ๑๙ฯ๒": "ชาติปิ ทุกฺขา, ชราปิ ทุกฺขา, พฺยาธิปิ ทุกฺโข, มรณมฺปิ ทุกฺขํ, อปฺปิเยหิ สมฺปโยโค ทุกฺโข, ปิเยหิ วิปฺปโยโค ทุกฺโข, ยมฺปิจฺฉํ น ลภติ ตมฺปิ ทุกฺขํฯ ",
  "ปฺลิ-ตฺวฺ-กฺทฺ๑:๖ฯ๑๙ฯ๓": "สงฺขิตฺเตน, ปญฺจุปาทานกฺขนฺธา ทุกฺขาฯ ",
  "ปฺลิ-ตฺวฺ-กฺทฺ๑:๖ฯ๒๐ฯ๑": "อิทํ โข ปน, ภิกฺขเว, ทุกฺขสมุทยํ อริยสจฺจํ—",
  "ปฺลิ-ตฺวฺ-กฺทฺ๑:๖ฯ๒๐ฯ๒": "ยายํ ตณฺหา โปโนพฺภวิกา นนฺทีราคสหคตา ตตฺรตตฺราภินนฺทินี, เสยฺยถิทํ—",
  "ปฺลิ-ตฺวฺ-กฺทฺ๑:๖ฯ๒๐ฯ๓": "กามตณฺหา, ภวตณฺหา, วิภวตณฺหาฯ ",
  "ปฺลิ-ตฺวฺ-กฺทฺ๑:๖ฯ๒๑ฯ๑": "อิทํ โข ปน, ภิกฺขเว, ทุกฺขนิโรธํ อริยสจฺจํ—",
  "ปฺลิ-ตฺวฺ-กฺทฺ๑:๖ฯ๒๑ฯ๒": "โย ตสฺสาเยว ตณฺหาย อเสสวิราคนิโรโธ, จาโค, ปฏินิสฺสคฺโค, มุตฺติ, อนาลโยฯ ",
  "ปฺลิ-ตฺวฺ-กฺทฺ๑:๖ฯ๒๒ฯ๑": "อิทํ โข ปน, ภิกฺขเว, ทุกฺขนิโรธคามินี ปฏิปทา อริยสจฺจํ—",
  "ปฺลิ-ตฺวฺ-กฺทฺ๑:๖ฯ๒๒ฯ๒": "อยเมว อริโย อฏฺฐงฺคิโก มคฺโค, เสยฺยถิทํ—",
  "ปฺลิ-ตฺวฺ-กฺทฺ๑:๖ฯ๒๒ฯ๓": "สมฺมาทิฏฺฐิ, สมฺมาสงฺกปฺโป, สมฺมาวาจา, สมฺมากมฺมนฺโต, สมฺมาอาชีโว, สมฺมาวายาโม, สมฺมาสติ, สมฺมาสมาธิฯ ",
  "ปฺลิ-ตฺวฺ-กฺทฺ๑:๖ฯ๒๓ฯ๑": "อิทํ ทุกฺขํ อริยสจฺจนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๓ฯ๒": "ตํ โข ปนิทํ ทุกฺขํ อริยสจฺจํ ปริญฺเญยฺยนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๓ฯ๓": "ตํ โข ปนิทํ ทุกฺขํ อริยสจฺจํ ปริญฺญาตนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๔ฯ๑": "อิทํ ทุกฺขสมุทยํ อริยสจฺจนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๔ฯ๒": "ตํ โข ปนิทํ ทุกฺขสมุทยํ อริยสจฺจํ ปหาตพฺพนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๔ฯ๓": "ตํ โข ปนิทํ ทุกฺขสมุทยํ อริยสจฺจํ ปหีนนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๕ฯ๑": "อิทํ ทุกฺขนิโรธํ อริยสจฺจนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๕ฯ๒": "ตํ โข ปนิทํ ทุกฺขนิโรธํ อริยสจฺจํ สจฺฉิกาตพฺพนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๕ฯ๓": "ตํ โข ปนิทํ ทุกฺขนิโรธํ อริยสจฺจํ สจฺฉิกตนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๖ฯ๑": "อิทํ ทุกฺขนิโรธคามินี ปฏิปทา อริยสจฺจนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๖ฯ๒": "ตํ โข ปนิทํ ทุกฺขนิโรธคามินี ปฏิปทา อริยสจฺจํ ภาเวตพฺพนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๖ฯ๓": "ตํ โข ปนิทํ ทุกฺขนิโรธคามินี ปฏิปทา อริยสจฺจํ ภาวิตนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
  "ปฺลิ-ตฺวฺ-กฺทฺ๑:๖ฯ๒๗ฯ๑": "ยาวกีวญฺจ เม, ภิกฺขเว, อิเมสุ จตูสุ อริยสจฺเจสุ เอวํ ติปริวฏฺฏํ ทฺวาทสาการํ ยถาภูตํ ญาณทสฺสนํ น สุวิสุทฺธํ อโหสิ, เนว ตาวาหํ, ภิกฺขเว, สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธึ อภิสมฺพุทฺโธติ ปจฺจญฺญาสึฯ ",
  "ปฺลิ-ตฺวฺ-กฺทฺ๑:๖ฯ๒๘ฯ๑": "ยโต จ โข เม, ภิกฺขเว, อิเมสุ จตูสุ อริยสจฺเจสุ เอวํ ติปริวฏฺฏํ ทฺวาทสาการํ ยถาภูตํ ญาณทสฺสนํ สุวิสุทฺธํ อโหสิ, อถาหํ, ภิกฺขเว, สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธึ อภิสมฺพุทฺโธติ ปจฺจญฺญาสึฯ ",
  "ปฺลิ-ตฺวฺ-กฺทฺ๑:๖ฯ๒๙ฯ๑": "ญาณญฺจ ปน เม ทสฺสนํ อุทปาทิ—",
  "ปฺลิ-ตฺวฺ-กฺทฺ๑:๖ฯ๒๙ฯ๒": "อกุปฺปา เม วิมุตฺติ, อยมนฺติมา ชาติ, นตฺถิ ทานิ ปุนพฺภโว”ติฯ ",
  "ปฺลิ-ตฺวฺ-กฺทฺ๑:๖ฯ๒๙ฯ๓": "อิทมโวจ ภควา อตฺตมนา ปญฺจวคฺคิยา ภิกฺขู ภควโต ภาสิตํ อภินนฺทุนฺติฯ ",
  "ปฺลิ-ตฺวฺ-กฺทฺ๑:๖ฯ๒๙ฯ๔": "อิมสฺมิญฺจ ปน เวยฺยากรณสฺมึ ภญฺญมาเน อายสฺมโต โกณฺฑญฺญสฺส วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๖ฯ๒๙ฯ๕": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๖ฯ๓๐ฯ๑": "ปวตฺติเต จ ปน ภควตา ธมฺมจกฺเก, ภุมฺมา เทวา สทฺทมนุสฺสาเวสุํ—",
  "ปฺลิ-ตฺวฺ-กฺทฺ๑:๖ฯ๓๐ฯ๒": "“เอตํ ภควตา พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ, อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมินฺ”ติฯ ",
  "ปฺลิ-ตฺวฺ-กฺทฺ๑:๖ฯ๓๐ฯ๓": "ภุมฺมานํ เทวานํ สทฺทํ สุตฺวา จาตุมหาราชิกา เทวา สทฺทมนุสฺสาเวสุํ …เป… ",
  "ปฺลิ-ตฺวฺ-กฺทฺ๑:๖ฯ๓๐ฯ๔": "จาตุมหาราชิกานํ เทวานํ สทฺทํ สุตฺวา ตาวตึสา เทวา …เป… ",
  "ปฺลิ-ตฺวฺ-กฺทฺ๑:๖ฯ๓๐ฯ๕": "ยามา เทวา …เป… ",
  "ปฺลิ-ตฺวฺ-กฺทฺ๑:๖ฯ๓๐ฯ๖": "ตุสิตา เทวา …เป… ",
  "ปฺลิ-ตฺวฺ-กฺทฺ๑:๖ฯ๓๐ฯ๗": "นิมฺมานรตี เทวา …เป… ",
  "ปฺลิ-ตฺวฺ-กฺทฺ๑:๖ฯ๓๐ฯ๘": "ปรนิมฺมิตวสวตฺตี เทวา …เป… ",
  "ปฺลิ-ตฺวฺ-กฺทฺ๑:๖ฯ๓๐ฯ๙": "พฺรหฺมกายิกา เทวา สทฺทมนุสฺสาเวสุํ—",
  "ปฺลิ-ตฺวฺ-กฺทฺ๑:๖ฯ๓๐ฯ๑๐": "“เอตํ ภควตา พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมินฺ”ติฯ ",
  "ปฺลิ-ตฺวฺ-กฺทฺ๑:๖ฯ๓๑ฯ๑": "อิติห เตน ขเณน, เตน ลเยน, เตน มุหุตฺเตน ยาว พฺรหฺมโลกา สทฺโท อพฺภุคฺคจฺฉิฯ ",
  "ปฺลิ-ตฺวฺ-กฺทฺ๑:๖ฯ๓๑ฯ๒": "อยญฺจ ทสสหสฺสิโลกธาตุ สงฺกมฺปิ สมฺปกมฺปิ สมฺปเวธิ; ",
  "ปฺลิ-ตฺวฺ-กฺทฺ๑:๖ฯ๓๑ฯ๓": "อปฺปมาโณ จ อุฬาโร โอภาโส โลเก ปาตุรโหสิ, อติกฺกมฺม เทวานํ เทวานุภาวํฯ ",
  "ปฺลิ-ตฺวฺ-กฺทฺ๑:๖ฯ๓๑ฯ๔": "อถ โข ภควา อิมํ อุทานํ อุทาเนสิ—",
  "ปฺลิ-ตฺวฺ-กฺทฺ๑:๖ฯ๓๑ฯ๕": "“อญฺญาสิ วต โภ โกณฺฑญฺโญ, อญฺญาสิ วต โภ โกณฺฑญฺโญ”ติฯ ",
  "ปฺลิ-ตฺวฺ-กฺทฺ๑:๖ฯ๓๑ฯ๖": "อิติ หิทํ อายสฺมโต โกณฺฑญฺญสฺส “อญฺญาสิโกณฺฑญฺโญ” เตฺวว นามํ อโหสิฯ ",
  "ปฺลิ-ตฺวฺ-กฺทฺ๑:๖ฯ๓๒ฯ๑": "อถ โข อายสฺมา อญฺญาสิโกณฺฑญฺโญ ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๖ฯ๓๒ฯ๒": "“ลเภยฺยาหํ, ภนฺเต, ภควโต สนฺติเก ปพฺพชฺชํ, ลเภยฺยํ อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๖ฯ๓๒ฯ๓": "“เอหิ ภิกฺขู”ติ ภควา อโวจ—",
  "ปฺลิ-ตฺวฺ-กฺทฺ๑:๖ฯ๓๒ฯ๔": "“สฺวากฺขาโต ธมฺโม, จร พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๖ฯ๓๒ฯ๕": "สาว ตสฺส อายสฺมโต อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๖ฯ๓๓ฯ๑": "อถ โข ภควา ตทวเสเส ภิกฺขู ธมฺมิยา กถาย โอวทิ อนุสาสิฯ ",
  "ปฺลิ-ตฺวฺ-กฺทฺ๑:๖ฯ๓๓ฯ๒": "อถ โข อายสฺมโต จ วปฺปสฺส อายสฺมโต จ ภทฺทิยสฺส ภควตา ธมฺมิยา กถาย โอวทิยมานานํ อนุสาสิยมานานํ วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๖ฯ๓๓ฯ๓": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๖ฯ๓๔ฯ๑": "เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๖ฯ๓๔ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๖ฯ๓๔ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๖ฯ๓๔ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๖ฯ๓๔ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๖ฯ๓๕ฯ๑": "อถ โข ภควา ตทวเสเส ภิกฺขู นีหารภตฺโต ธมฺมิยา กถาย โอวทิ อนุสาสิฯ ",
  "ปฺลิ-ตฺวฺ-กฺทฺ๑:๖ฯ๓๕ฯ๒": "ยํ ตโย ภิกฺขู ปิณฺฑาย จริตฺวา อาหรนฺติ, เตน ฉพฺพคฺโค ยาเปติฯ ",
  "ปฺลิ-ตฺวฺ-กฺทฺ๑:๖ฯ๓๖ฯ๑": "อถ โข อายสฺมโต จ มหานามสฺส อายสฺมโต จ อสฺสชิสฺส ภควตา ธมฺมิยา กถาย โอวทิยมานานํ อนุสาสิยมานานํ วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๖ฯ๓๖ฯ๒": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๖ฯ๓๗ฯ๑": "เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๖ฯ๓๗ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๖ฯ๓๗ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๖ฯ๓๗ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๖ฯ๓๗ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๖ฯ๓๘ฯ๑": "อถ โข ภควา ปญฺจวคฺคิเย ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๖ฯ๓๘ฯ๒": "“รูปํ, ภิกฺขเว, อนตฺตาฯ ",
  "ปฺลิ-ตฺวฺ-กฺทฺ๑:๖ฯ๓๘ฯ๓": "รูปญฺจ หิทํ, ภิกฺขเว, อตฺตา อภวิสฺส, นยิทํ รูปํ อาพาธาย สํวตฺเตยฺย, ลพฺเภถ จ รูเป—",
  "ปฺลิ-ตฺวฺ-กฺทฺ๑:๖ฯ๓๘ฯ๔": "‘เอวํ เม รูปํ โหตุ, เอวํ เม รูปํ มา อโหสี’ติฯ ",
  "ปฺลิ-ตฺวฺ-กฺทฺ๑:๖ฯ๓๘ฯ๕": "ยสฺมา จ โข, ภิกฺขเว, รูปํ อนตฺตา, ตสฺมา รูปํ อาพาธาย สํวตฺตติ, น จ ลพฺภติ รูเป—",
  "ปฺลิ-ตฺวฺ-กฺทฺ๑:๖ฯ๓๘ฯ๖": "‘เอวํ เม รูปํ โหตุ, เอวํ เม รูปํ มา อโหสี’ติฯ ",
  "ปฺลิ-ตฺวฺ-กฺทฺ๑:๖ฯ๓๙ฯ๑": "เวทนา อนตฺตาฯ ",
  "ปฺลิ-ตฺวฺ-กฺทฺ๑:๖ฯ๓๙ฯ๒": "เวทนา จ หิทํ, ภิกฺขเว, อตฺตา อภวิสฺส, นยิทํ เวทนา อาพาธาย สํวตฺเตยฺย, ลพฺเภถ จ เวทนาย—",
  "ปฺลิ-ตฺวฺ-กฺทฺ๑:๖ฯ๓๙ฯ๓": "‘เอวํ เม เวทนา โหตุ, เอวํ เม เวทนา มา อโหสี’ติฯ ",
  "ปฺลิ-ตฺวฺ-กฺทฺ๑:๖ฯ๓๙ฯ๔": "ยสฺมา จ โข, ภิกฺขเว, เวทนา อนตฺตา, ตสฺมา เวทนา อาพาธาย สํวตฺตติ, น จ ลพฺภติ เวทนาย—",
  "ปฺลิ-ตฺวฺ-กฺทฺ๑:๖ฯ๓๙ฯ๕": "‘เอวํ เม เวทนา โหตุ, เอวํ เม เวทนา มา อโหสี’ติฯ ",
  "ปฺลิ-ตฺวฺ-กฺทฺ๑:๖ฯ๔๐ฯ๑": "สญฺญา อนตฺตาฯ ",
  "ปฺลิ-ตฺวฺ-กฺทฺ๑:๖ฯ๔๐ฯ๒": "สญฺญา จ หิทํ, ภิกฺขเว, อตฺตา อภวิสฺส, นยิทํ สญฺญา อาพาธาย สํวตฺเตยฺย, ลพฺเภถ จ สญฺญาย—",
  "ปฺลิ-ตฺวฺ-กฺทฺ๑:๖ฯ๔๐ฯ๓": "‘เอวํ เม สญฺญา โหตุ, เอวํ เม สญฺญา มา อโหสี’ติฯ ",
  "ปฺลิ-ตฺวฺ-กฺทฺ๑:๖ฯ๔๐ฯ๔": "ยสฺมา จ โข, ภิกฺขเว, สญฺญา อนตฺตา, ตสฺมา สญฺญา อาพาธาย สํวตฺตติ, น จ ลพฺภติ สญฺญาย—",
  "ปฺลิ-ตฺวฺ-กฺทฺ๑:๖ฯ๔๐ฯ๕": "‘เอวํ เม สญฺญา โหตุ, เอวํ เม สญฺญา มา อโหสี’ติฯ ",
  "ปฺลิ-ตฺวฺ-กฺทฺ๑:๖ฯ๔๐ฯ๖": "สงฺขารา อนตฺตาฯ ",
  "ปฺลิ-ตฺวฺ-กฺทฺ๑:๖ฯ๔๐ฯ๗": "สงฺขารา จ หิทํ, ภิกฺขเว, อตฺตา อภวิสฺสํสุ, นยิทํ สงฺขารา อาพาธาย สํวตฺเตยฺยุํ, ลพฺเภถ จ สงฺขาเรสุ—",
  "ปฺลิ-ตฺวฺ-กฺทฺ๑:๖ฯ๔๐ฯ๘": "‘เอวํ เม สงฺขารา โหนฺตุ, เอวํ เม สงฺขารา มา อเหสุนฺ’ติฯ ",
  "ปฺลิ-ตฺวฺ-กฺทฺ๑:๖ฯ๔๐ฯ๙": "ยสฺมา จ โข, ภิกฺขเว, สงฺขารา อนตฺตา, ตสฺมา สงฺขารา อาพาธาย สํวตฺตนฺติ, น จ ลพฺภติ สงฺขาเรสุ—",
  "ปฺลิ-ตฺวฺ-กฺทฺ๑:๖ฯ๔๐ฯ๑๐": "‘เอวํ เม สงฺขารา โหนฺตุ, เอวํ เม สงฺขารา มา อเหสุนฺ’ติฯ ",
  "ปฺลิ-ตฺวฺ-กฺทฺ๑:๖ฯ๔๑ฯ๑": "วิญฺญาณํ อนตฺตาฯ ",
  "ปฺลิ-ตฺวฺ-กฺทฺ๑:๖ฯ๔๑ฯ๒": "วิญฺญาณญฺจ หิทํ, ภิกฺขเว, อตฺตา อภวิสฺส, นยิทํ วิญฺญาณํ อาพาธาย สํวตฺเตยฺย, ลพฺเภถ จ วิญฺญาเณ—",
  "ปฺลิ-ตฺวฺ-กฺทฺ๑:๖ฯ๔๑ฯ๓": "‘เอวํ เม วิญฺญาณํ โหตุ, เอวํ เม วิญฺญาณํ มา อโหสี’ติฯ ",
  "ปฺลิ-ตฺวฺ-กฺทฺ๑:๖ฯ๔๑ฯ๔": "ยสฺมา จ โข, ภิกฺขเว, วิญฺญาณํ อนตฺตา, ตสฺมา วิญฺญาณํ อาพาธาย สํวตฺตติ, น จ ลพฺภติ วิญฺญาเณ—",
  "ปฺลิ-ตฺวฺ-กฺทฺ๑:๖ฯ๔๑ฯ๕": "‘เอวํ เม วิญฺญาณํ โหตุ, เอวํ เม วิญฺญาณํ มา อโหสี’ติฯ ",
  "ปฺลิ-ตฺวฺ-กฺทฺ๑:๖ฯ๔๒ฯ๑": "ตํ กึ มญฺญถ, ภิกฺขเว, รูปํ นิจฺจํ วา อนิจฺจํ วา”ติ? ",
  "ปฺลิ-ตฺวฺ-กฺทฺ๑:๖ฯ๔๒ฯ๒": "“อนิจฺจํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๒ฯ๓": "“ยํ ปนานิจฺจํ ทุกฺขํ วา ตํ สุขํ วา”ติ? ",
  "ปฺลิ-ตฺวฺ-กฺทฺ๑:๖ฯ๔๒ฯ๔": "“ทุกฺขํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๒ฯ๕": "“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
  "ปฺลิ-ตฺวฺ-กฺทฺ๑:๖ฯ๔๒ฯ๖": "เอตํ มม, เอโสหมสฺมิ, เอโส เม อตฺตา”ติ? ",
  "ปฺลิ-ตฺวฺ-กฺทฺ๑:๖ฯ๔๒ฯ๗": "“โน เหตํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๑": "“เวทนา นิจฺจา วา อนิจฺจา วา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๒": "“อนิจฺจา, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๓": "“ยํ ปนานิจฺจํ ทุกฺขํ วา ตํ สุขํ วา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๔": "“ทุกฺขํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๕": "“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
  "ปฺลิ-ตฺวฺ-กฺทฺ๑:๖ฯ๔๓ฯ๖": "เอตํ มม, เอโสหมสฺมิ, เอโส เม อตฺตา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๗": "“โน เหตํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๘": "“สญฺญา นิจฺจา วา อนิจฺจา วา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๙": "“อนิจฺจา, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๑๐": "“ยํ ปนานิจฺจํ ทุกฺขํ วา ตํ สุขํ วา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๑๑": "“ทุกฺขํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๑๒": "“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
  "ปฺลิ-ตฺวฺ-กฺทฺ๑:๖ฯ๔๓ฯ๑๓": "เอตํ มม, เอโสหมสฺมิ, เอโส เม อตฺตา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๑๔": "“โน เหตํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๑๕": "“สงฺขารา นิจฺจา วา อนิจฺจา วา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๑๖": "“อนิจฺจา, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๑๗": "“ยํ ปนานิจฺจํ ทุกฺขํ วา ตํ สุขํ วา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๑๘": "“ทุกฺขํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๑๙": "“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
  "ปฺลิ-ตฺวฺ-กฺทฺ๑:๖ฯ๔๓ฯ๒๐": "เอตํ มม, เอโสหมสฺมิ, เอโส เม อตฺตา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๒๑": "“โน เหตํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๒๒": "“วิญฺญาณํ นิจฺจํ วา อนิจฺจํ วา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๒๓": "“อนิจฺจํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๒๔": "“ยํ ปนานิจฺจํ ทุกฺขํ วา ตํ สุขํ วา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๒๕": "“ทุกฺขํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๓ฯ๒๖": "“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
  "ปฺลิ-ตฺวฺ-กฺทฺ๑:๖ฯ๔๓ฯ๒๗": "เอตํ มม, เอโสหมสฺมิ, เอโส เม อตฺตา”ติ? ",
  "ปฺลิ-ตฺวฺ-กฺทฺ๑:๖ฯ๔๓ฯ๒๘": "“โน เหตํ, ภนฺเต”ฯ ",
  "ปฺลิ-ตฺวฺ-กฺทฺ๑:๖ฯ๔๔ฯ๑": "“ตสฺมาติห, ภิกฺขเว, ยํ กิญฺจิ รูปํ อตีตานาคตปจฺจุปฺปนฺนํ อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก วา, สพฺพํ รูปํ—",
  "ปฺลิ-ตฺวฺ-กฺทฺ๑:๖ฯ๔๔ฯ๒": "เนตํ มม, เนโสหมสฺมิ, น เมโส อตฺตาติ—",
  "ปฺลิ-ตฺวฺ-กฺทฺ๑:๖ฯ๔๔ฯ๓": "เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
  "ปฺลิ-ตฺวฺ-กฺทฺ๑:๖ฯ๔๕ฯ๑": "ยา กาจิ เวทนา อตีตานาคตปจฺจุปฺปนฺนา อชฺฌตฺตํ วา พหิทฺธา วา โอฬาริกา วา สุขุมา วา หีนา วา ปณีตา วา ยา ทูเร สนฺติเก วา, สพฺพา เวทนา—",
  "ปฺลิ-ตฺวฺ-กฺทฺ๑:๖ฯ๔๕ฯ๒": "เนตํ มม, เนโสหมสฺมิ, น เมโส อตฺตาติ—",
  "ปฺลิ-ตฺวฺ-กฺทฺ๑:๖ฯ๔๕ฯ๓": "เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
  "ปฺลิ-ตฺวฺ-กฺทฺ๑:๖ฯ๔๕ฯ๔": "ยา กาจิ สญฺญา อตีตานาคตปจฺจุปฺปนฺนา อชฺฌตฺตํ วา พหิทฺธา วา โอฬาริกา วา สุขุมา วา หีนา วา ปณีตา วา ยา ทูเร สนฺติเก วา, สพฺพา สญฺญา—",
  "ปฺลิ-ตฺวฺ-กฺทฺ๑:๖ฯ๔๕ฯ๕": "เนตํ มม, เนโสหมสฺมิ, น เมโส อตฺตาติ—",
  "ปฺลิ-ตฺวฺ-กฺทฺ๑:๖ฯ๔๕ฯ๖": "เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
  "ปฺลิ-ตฺวฺ-กฺทฺ๑:๖ฯ๔๕ฯ๗": "เย เกจิ สงฺขารา อตีตานาคตปจฺจุปฺปนฺนา อชฺฌตฺตํ วา พหิทฺธา วา โอฬาริกา วา สุขุมา วา หีนา วา ปณีตา วา เย ทูเร สนฺติเก วา, สพฺเพ สงฺขารา—",
  "ปฺลิ-ตฺวฺ-กฺทฺ๑:๖ฯ๔๕ฯ๘": "เนตํ มม, เนโสหมสฺมิ, น เมโส อตฺตาติ—",
  "ปฺลิ-ตฺวฺ-กฺทฺ๑:๖ฯ๔๕ฯ๙": "เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
  "ปฺลิ-ตฺวฺ-กฺทฺ๑:๖ฯ๔๕ฯ๑๐": "ยํ กิญฺจิ วิญฺญาณํ อตีตานาคตปจฺจุปฺปนฺนํ อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก วา, สพฺพํ วิญฺญาณํ—",
  "ปฺลิ-ตฺวฺ-กฺทฺ๑:๖ฯ๔๕ฯ๑๑": "เนตํ มม, เนโสหมสฺมิ, น เมโส อตฺตาติ—",
  "ปฺลิ-ตฺวฺ-กฺทฺ๑:๖ฯ๔๕ฯ๑๒": "เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
  "ปฺลิ-ตฺวฺ-กฺทฺ๑:๖ฯ๔๖ฯ๑": "เอวํ ปสฺสํ, ภิกฺขเว, สุตวา อริยสาวโก รูปสฺมิมฺปิ นิพฺพินฺทติ, เวทนายปิ นิพฺพินฺทติ, สญฺญายปิ นิพฺพินฺทติ, สงฺขาเรสุปิ นิพฺพินฺทติ, วิญฺญาณสฺมิมฺปิ นิพฺพินฺทติ; ",
  "ปฺลิ-ตฺวฺ-กฺทฺ๑:๖ฯ๔๖ฯ๒": "นิพฺพินฺทํ วิรชฺชติ; ",
  "ปฺลิ-ตฺวฺ-กฺทฺ๑:๖ฯ๔๖ฯ๓": "วิราคา วิมุจฺจติ; ",
  "ปฺลิ-ตฺวฺ-กฺทฺ๑:๖ฯ๔๖ฯ๔": "วิมุตฺตสฺมึ วิมุตฺตมิติ ญาณํ โหติ, ‘ขีณา ชาติ, วุสิตํ พฺรหฺมจริยํ, กตํ กรณียํ, นาปรํ อิตฺถตฺตายา’ติ ปชานาตี”ติฯ ",
  "ปฺลิ-ตฺวฺ-กฺทฺ๑:๖ฯ๔๗ฯ๑": "อิทมโวจ ภควาฯ ",
  "ปฺลิ-ตฺวฺ-กฺทฺ๑:๖ฯ๔๗ฯ๒": "อตฺตมนา ปญฺจวคฺคิยา ภิกฺขู ภควโต ภาสิตํ อภินนฺทุนฺติฯ ",
  "ปฺลิ-ตฺวฺ-กฺทฺ๑:๖ฯ๔๗ฯ๓": "อิมสฺมิญฺจ ปน เวยฺยากรณสฺมึ ภญฺญมาเน ปญฺจวคฺคิยานํ ภิกฺขูนํ อนุปาทาย อาสเวหิ จิตฺตานิ วิมุจฺจึสุฯ ",
  "ปฺลิ-ตฺวฺ-กฺทฺ๑:๖ฯ๔๗ฯ๔": "เตน โข ปน สมเยน ฉ โลเก อรหนฺโต โหนฺติฯ ",
  "ปฺลิ-ตฺวฺ-กฺทฺ๑:๖ฯ๔๗ฯ๕": "ปญฺจวคฺคิยกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๖ฯ๔๗ฯ๖": "ปฐมภาณวาโรฯ ",
  "ปฺลิ-ตฺวฺ-กฺทฺ๑:๗ฯ๑ฯ๐": "๗ฯ ปพฺพชฺชากถา ",
  "ปฺลิ-ตฺวฺ-กฺทฺ๑:๗ฯ๑ฯ๑": "เตน โข ปน สมเยน พาราณสิยํ ยโส นาม กุลปุตฺโต เสฏฺฐิปุตฺโต สุขุมาโล โหติฯ ",
  "ปฺลิ-ตฺวฺ-กฺทฺ๑:๗ฯ๑ฯ๒": "ตสฺส ตโย ปาสาทา โหนฺติ—",
  "ปฺลิ-ตฺวฺ-กฺทฺ๑:๗ฯ๑ฯ๓": "เอโก เหมนฺติโก, เอโก คิมฺหิโก, เอโก วสฺสิโกฯ ",
  "ปฺลิ-ตฺวฺ-กฺทฺ๑:๗ฯ๑ฯ๔": "โส วสฺสิเก ปาสาเท จตฺตาโร มาเส นิปฺปุริเสหิ ตูริเยหิ ปริจารยมาโน น เหฏฺฐาปาสาทํ โอโรหติฯ ",
  "ปฺลิ-ตฺวฺ-กฺทฺ๑:๗ฯ๒ฯ๑": "อถ โข ยสสฺส กุลปุตฺตสฺส ปญฺจหิ กามคุเณหิ สมปฺปิตสฺส สมงฺคีภูตสฺส ปริจารยมานสฺส ปฏิกจฺเจว นิทฺทา โอกฺกมิ, ปริชนสฺสปิ นิทฺทา โอกฺกมิ, สพฺพรตฺติโย จ เตลปทีโป ฌายติฯ ",
  "ปฺลิ-ตฺวฺ-กฺทฺ๑:๗ฯ๒ฯ๒": "อถ โข ยโส กุลปุตฺโต ปฏิกจฺเจว ปพุชฺฌิตฺวา อทฺทส สกํ ปริชนํ สุปนฺตํ—",
  "ปฺลิ-ตฺวฺ-กฺทฺ๑:๗ฯ๒ฯ๓": "อญฺญิสฺสา กจฺเฉ วีณํ, อญฺญิสฺสา กณฺเฐ มุทิงฺคํ, อญฺญิสฺสา กจฺเฉ อาฬมฺพรํ, อญฺญํ วิเกสิกํ, อญฺญํ วิกฺเขฬิกํ, อญฺญา วิปฺปลปนฺติโย, หตฺถปฺปตฺตํ สุสานํ มญฺเญฯ ",
  "ปฺลิ-ตฺวฺ-กฺทฺ๑:๗ฯ๒ฯ๔": "ทิสฺวานสฺส อาทีนโว ปาตุรโหสิ, นิพฺพิทาย จิตฺตํ สณฺฐาสิฯ ",
  "ปฺลิ-ตฺวฺ-กฺทฺ๑:๗ฯ๒ฯ๕": "อถ โข ยโส กุลปุตฺโต อุทานํ อุทาเนสิ—",
  "ปฺลิ-ตฺวฺ-กฺทฺ๑:๗ฯ๒ฯ๖": "“อุปทฺทุตํ วต โภ, อุปสฺสฏฺฐํ วต โภ”ติฯ ",
  "ปฺลิ-ตฺวฺ-กฺทฺ๑:๗ฯ๓ฯ๑": "อถ โข ยโส กุลปุตฺโต สุวณฺณปาทุกาโย อาโรหิตฺวา เยน นิเวสนทฺวารํ เตนุปสงฺกมิฯ ",
  "ปฺลิ-ตฺวฺ-กฺทฺ๑:๗ฯ๓ฯ๒": "อมนุสฺสา ทฺวารํ วิวรึสุ—",
  "ปฺลิ-ตฺวฺ-กฺทฺ๑:๗ฯ๓ฯ๓": "“มา ยสสฺส กุลปุตฺตสฺส โกจิ อนฺตรายมกาสิ อคารสฺมา อนคาริยํ ปพฺพชฺชายา”ติฯ ",
  "ปฺลิ-ตฺวฺ-กฺทฺ๑:๗ฯ๓ฯ๔": "อถ โข ยโส กุลปุตฺโต เยน นครทฺวารํ เตนุปสงฺกมิฯ ",
  "ปฺลิ-ตฺวฺ-กฺทฺ๑:๗ฯ๓ฯ๕": "อมนุสฺสา ทฺวารํ วิวรึสุ—",
  "ปฺลิ-ตฺวฺ-กฺทฺ๑:๗ฯ๓ฯ๖": "“มา ยสสฺส กุลปุตฺตสฺส โกจิ อนฺตรายมกาสิ อคารสฺมา อนคาริยํ ปพฺพชฺชายา”ติฯ ",
  "ปฺลิ-ตฺวฺ-กฺทฺ๑:๗ฯ๓ฯ๗": "อถ โข ยโส กุลปุตฺโต เยน อิสิปตนํ มิคทาโย เตนุปสงฺกมิฯ ",
  "ปฺลิ-ตฺวฺ-กฺทฺ๑:๗ฯ๔ฯ๑": "เตน โข ปน สมเยน ภควา รตฺติยา ปจฺจูสสมยํ ปจฺจุฏฺฐาย อชฺโฌกาเส จงฺกมติฯ ",
  "ปฺลิ-ตฺวฺ-กฺทฺ๑:๗ฯ๔ฯ๒": "อทฺทสา โข ภควา ยสํ กุลปุตฺตํ ทูรโตว อาคจฺฉนฺตํ, ทิสฺวาน จงฺกมา โอโรหิตฺวา ปญฺญตฺเต อาสเน นิสีทิฯ ",
  "ปฺลิ-ตฺวฺ-กฺทฺ๑:๗ฯ๔ฯ๓": "อถ โข ยโส กุลปุตฺโต ภควโต อวิทูเร อุทานํ อุทาเนสิ—",
  "ปฺลิ-ตฺวฺ-กฺทฺ๑:๗ฯ๔ฯ๔": "“อุปทฺทุตํ วต โภ, อุปสฺสฏฺฐํ วต โภ”ติฯ ",
  "ปฺลิ-ตฺวฺ-กฺทฺ๑:๗ฯ๔ฯ๕": "อถ โข ภควา ยสํ กุลปุตฺตํ เอตทโวจ—",
  "ปฺลิ-ตฺวฺ-กฺทฺ๑:๗ฯ๔ฯ๖": "“อิทํ โข, ยส, อนุปทฺทุตํ, อิทํ อนุปสฺสฏฺฐํฯ ",
  "ปฺลิ-ตฺวฺ-กฺทฺ๑:๗ฯ๔ฯ๗": "เอหิ, ยส, นิสีท, ธมฺมํ เต เทเสสฺสามี”ติฯ ",
  "ปฺลิ-ตฺวฺ-กฺทฺ๑:๗ฯ๕ฯ๑": "อถ โข ยโส กุลปุตฺโต—",
  "ปฺลิ-ตฺวฺ-กฺทฺ๑:๗ฯ๕ฯ๒": "“อิทํ กิร อนุปทฺทุตํ, อิทํ อนุปสฺสฏฺฐนฺ”ติ หฏฺโฐ อุทคฺโค สุวณฺณปาทุกาหิ โอโรหิตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๗ฯ๕ฯ๓": "เอกมนฺตํ นิสินฺนสฺส โข ยสสฺส กุลปุตฺตสฺส ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑:๗ฯ๕ฯ๔": "ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๑:๗ฯ๖ฯ๑": "ยทา ภควา อญฺญาสิ ยสํ กุลปุตฺตํ กลฺลจิตฺตํ, มุทุจิตฺตํ, วินีวรณจิตฺตํ, อุทคฺคจิตฺตํ, ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา ตํ ปกาเสสิ—",
  "ปฺลิ-ตฺวฺ-กฺทฺ๑:๗ฯ๖ฯ๒": "ทุกฺขํ, สมุทยํ, นิโรธํ, มคฺคํฯ ",
  "ปฺลิ-ตฺวฺ-กฺทฺ๑:๗ฯ๖ฯ๓": "เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
  "ปฺลิ-ตฺวฺ-กฺทฺ๑:๗ฯ๖ฯ๔": "เอวเมว ยสสฺส กุลปุตฺตสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๗ฯ๖ฯ๕": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๗ฯ๗ฯ๑": "อถ โข ยสสฺส กุลปุตฺตสฺส มาตา ปาสาทํ อภิรุหิตฺวา ยสํ กุลปุตฺตํ อปสฺสนฺตี เยน เสฏฺฐิ คหปติ เตนุปสงฺกมิ, อุปสงฺกมิตฺวา เสฏฺฐึ คหปตึ เอตทโวจ—",
  "ปฺลิ-ตฺวฺ-กฺทฺ๑:๗ฯ๗ฯ๒": "“ปุตฺโต เต, คหปติ, ยโส น ทิสฺสตี”ติฯ ",
  "ปฺลิ-ตฺวฺ-กฺทฺ๑:๗ฯ๗ฯ๓": "อถ โข เสฏฺฐิ คหปติ จตุทฺทิสา อสฺสทูเต อุโยฺยเชตฺวา สามํเยว เยน อิสิปตนํ มิคทาโย เตนุปสงฺกมิฯ ",
  "ปฺลิ-ตฺวฺ-กฺทฺ๑:๗ฯ๗ฯ๔": "อทฺทสา โข เสฏฺฐิ คหปติ สุวณฺณปาทุกานํ นิกฺเขปํ, ทิสฺวาน ตํเยว อนุคมาสิฯ ",
  "ปฺลิ-ตฺวฺ-กฺทฺ๑:๗ฯ๘ฯ๑": "อทฺทสา โข ภควา เสฏฺฐึ คหปตึ ทูรโตว อาคจฺฉนฺตํ, ทิสฺวาน ภควโต เอตทโหสิ—",
  "ปฺลิ-ตฺวฺ-กฺทฺ๑:๗ฯ๘ฯ๒": "“ยนฺนูนาหํ ตถารูปํ อิทฺธาภิสงฺขารํ อภิสงฺขเรยฺยํ ยถา เสฏฺฐิ คหปติ อิธ นิสินฺโน อิธ นิสินฺนํ ยสํ กุลปุตฺตํ น ปเสฺสยฺยา”ติฯ ",
  "ปฺลิ-ตฺวฺ-กฺทฺ๑:๗ฯ๘ฯ๓": "อถ โข ภควา ตถารูปํ อิทฺธาภิสงฺขารํ อภิสงฺขเรสิฯ ",
  "ปฺลิ-ตฺวฺ-กฺทฺ๑:๗ฯ๙ฯ๑": "อถ โข เสฏฺฐิ คหปติ เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๗ฯ๙ฯ๒": "“อปิ, ภนฺเต, ภควา ยสํ กุลปุตฺตํ ปเสฺสยฺยา”ติ? ",
  "ปฺลิ-ตฺวฺ-กฺทฺ๑:๗ฯ๙ฯ๓": "“เตน หิ, คหปติ, นิสีท, อปฺเปว นาม อิธ นิสินฺโน อิธ นิสินฺนํ ยสํ กุลปุตฺตํ ปเสฺสยฺยาสี”ติฯ ",
  "ปฺลิ-ตฺวฺ-กฺทฺ๑:๗ฯ๙ฯ๔": "อถ โข เสฏฺฐิ คหปติ—",
  "ปฺลิ-ตฺวฺ-กฺทฺ๑:๗ฯ๙ฯ๕": "“อิเธว กิราหํ นิสินฺโน อิธ นิสินฺนํ ยสํ กุลปุตฺตํ ปสฺสิสฺสามี”ติ หฏฺโฐ อุทคฺโค ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๗ฯ๑๐ฯ๑": "เอกมนฺตํ นิสินฺนสฺส โข เสฏฺฐิสฺส คหปติสฺส ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑:๗ฯ๑๐ฯ๒": "ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๑:๗ฯ๑๐ฯ๓": "ยทา ภควา อญฺญาสิ เสฏฺฐึ คหปตึ กลฺลจิตฺตํ, มุทุจิตฺตํ, วินีวรณจิตฺตํ, อุทคฺคจิตฺตํ, ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ—",
  "ปฺลิ-ตฺวฺ-กฺทฺ๑:๗ฯ๑๐ฯ๔": "ทุกฺขํ, สมุทยํ, นิโรธํ, มคฺคํฯ ",
  "ปฺลิ-ตฺวฺ-กฺทฺ๑:๗ฯ๑๐ฯ๕": "เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
  "ปฺลิ-ตฺวฺ-กฺทฺ๑:๗ฯ๑๐ฯ๖": "เอวเมว เสฏฺฐิสฺส คหปติสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๗ฯ๑๐ฯ๗": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๗ฯ๑๐ฯ๘": "อถ โข เสฏฺฐิ คหปติ ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๗ฯ๑๐ฯ๙": "“อภิกฺกนฺตํ, ภนฺเต, อภิกฺกนฺตํ, ภนฺเตฯ ",
  "ปฺลิ-ตฺวฺ-กฺทฺ๑:๗ฯ๑๐ฯ๑๐": "เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย, ปฏิจฺฉนฺนํ วา วิวเรยฺย, มูฬฺหสฺส วา มคฺคํ อาจิกฺเขยฺย, อนฺธกาเร วา เตลปชฺโชตํ ธาเรยฺย—",
  "ปฺลิ-ตฺวฺ-กฺทฺ๑:๗ฯ๑๐ฯ๑๑": "‘จกฺขุมนฺโต รูปานิ ทกฺขนฺตี’ติ; ",
  "ปฺลิ-ตฺวฺ-กฺทฺ๑:๗ฯ๑๐ฯ๑๒": "เอวเมวํ ภควตา อเนกปริยาเยน ธมฺโม ปกาสิโตฯ ",
  "ปฺลิ-ตฺวฺ-กฺทฺ๑:๗ฯ๑๐ฯ๑๓": "เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
  "ปฺลิ-ตฺวฺ-กฺทฺ๑:๗ฯ๑๐ฯ๑๔": "อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
  "ปฺลิ-ตฺวฺ-กฺทฺ๑:๗ฯ๑๐ฯ๑๕": "โสว โลเก ปฐมํ อุปาสโก อโหสิ เตวาจิโกฯ ",
  "ปฺลิ-ตฺวฺ-กฺทฺ๑:๗ฯ๑๑ฯ๑": "อถ โข ยสสฺส กุลปุตฺตสฺส ปิตุโน ธมฺเม เทสิยมาเน ยถาทิฏฺฐํ ยถาวิทิตํ ภูมึ ปจฺจเวกฺขนฺตสฺส อนุปาทาย อาสเวหิ จิตฺตํ วิมุจฺจิฯ ",
  "ปฺลิ-ตฺวฺ-กฺทฺ๑:๗ฯ๑๑ฯ๒": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๗ฯ๑๑ฯ๓": "“ยสสฺส โข กุลปุตฺตสฺส ปิตุโน ธมฺเม เทสิยมาเน ยถาทิฏฺฐํ ยถาวิทิตํ ภูมึ ปจฺจเวกฺขนฺตสฺส อนุปาทาย อาสเวหิ จิตฺตํ วิมุตฺตํฯ ",
  "ปฺลิ-ตฺวฺ-กฺทฺ๑:๗ฯ๑๑ฯ๔": "อภพฺโพ โข ยโส กุลปุตฺโต หีนายาวตฺติตฺวา กาเม ปริภุญฺชิตุํ, เสยฺยถาปิ ปุพฺเพ อคาริกภูโต; ",
  "ปฺลิ-ตฺวฺ-กฺทฺ๑:๗ฯ๑๑ฯ๕": "ยนฺนูนาหํ ตํ อิทฺธาภิสงฺขารํ ปฏิปฺปสฺสมฺเภยฺยนฺ”ติฯ ",
  "ปฺลิ-ตฺวฺ-กฺทฺ๑:๗ฯ๑๑ฯ๖": "อถ โข ภควา ตํ อิทฺธาภิสงฺขารํ ปฏิปฺปสฺสมฺเภสิฯ ",
  "ปฺลิ-ตฺวฺ-กฺทฺ๑:๗ฯ๑๒ฯ๑": "อทฺทสา โข เสฏฺฐิ คหปติ ยสํ กุลปุตฺตํ นิสินฺนํ ทิสฺวาน, ยสํ กุลปุตฺตํ เอตทโวจ—",
  "ปฺลิ-ตฺวฺ-กฺทฺ๑:๗ฯ๑๒ฯ๒": "“มาตา เต, ตาต ยส, ปริเทวโสกสมาปนฺนา, เทหิ มาตุยา ชีวิตนฺ”ติฯ ",
  "ปฺลิ-ตฺวฺ-กฺทฺ๑:๗ฯ๑๓ฯ๑": "อถ โข ยโส กุลปุตฺโต ภควนฺตํ อุโลฺลเกสิฯ ",
  "ปฺลิ-ตฺวฺ-กฺทฺ๑:๗ฯ๑๓ฯ๒": "อถ โข ภควา เสฏฺฐึ คหปตึ เอตทโวจ—",
  "ปฺลิ-ตฺวฺ-กฺทฺ๑:๗ฯ๑๓ฯ๓": "“ตํ กึ มญฺญสิ, คหปติ, ยสฺส เสกฺเขน ญาเณน เสกฺเขน ทสฺสเนน ธมฺโม ทิฏฺโฐ วิทิโต เสยฺยถาปิ ตยา, ตสฺส ยถาทิฏฺฐํ ยถาวิทิตํ ภูมึ ปจฺจเวกฺขนฺตสฺส อนุปาทาย อาสเวหิ จิตฺตํ วิมุตฺตํฯ ",
  "ปฺลิ-ตฺวฺ-กฺทฺ๑:๗ฯ๑๓ฯ๔": "ภพฺโพ นุ โข โส, คหปติ, หีนายาวตฺติตฺวา กาเม ปริภุญฺชิตุํ เสยฺยถาปิ ปุพฺเพ อคาริกภูโต”ติ? ",
  "ปฺลิ-ตฺวฺ-กฺทฺ๑:๗ฯ๑๓ฯ๕": "“โน เหตํ, ภนฺเต”ฯ ",
  "ปฺลิ-ตฺวฺ-กฺทฺ๑:๗ฯ๑๓ฯ๖": "“ยสสฺส โข, คหปติ, กุลปุตฺตสฺส เสกฺเขน ญาเณน เสกฺเขน ทสฺสเนน ธมฺโม ทิฏฺโฐ วิทิโต เสยฺยถาปิ ตยา, ตสฺส ยถาทิฏฺฐํ ยถาวิทิตํ ภูมึ ปจฺจเวกฺขนฺตสฺส อนุปาทาย อาสเวหิ จิตฺตํ วิมุตฺตํฯ ",
  "ปฺลิ-ตฺวฺ-กฺทฺ๑:๗ฯ๑๓ฯ๗": "อภพฺโพ โข, คหปติ, ยโส กุลปุตฺโต หีนายาวตฺติตฺวา กาเม ปริภุญฺชิตุํ เสยฺยถาปิ ปุพฺเพ อคาริกภูโต”ติฯ ",
  "ปฺลิ-ตฺวฺ-กฺทฺ๑:๗ฯ๑๔ฯ๑": "“ลาภา, ภนฺเต, ยสสฺส กุลปุตฺตสฺส, สุลทฺธํ, ภนฺเต, ยสสฺส กุลปุตฺตสฺส, ยถา ยสสฺส กุลปุตฺตสฺส อนุปาทาย อาสเวหิ จิตฺตํ วิมุตฺตํฯ ",
  "ปฺลิ-ตฺวฺ-กฺทฺ๑:๗ฯ๑๔ฯ๒": "อธิวาเสตุ เม, ภนฺเต, ภควา อชฺชตนาย ภตฺตํ ยเสน กุลปุตฺเตน ปจฺฉาสมเณนา”ติฯ ",
  "ปฺลิ-ตฺวฺ-กฺทฺ๑:๗ฯ๑๔ฯ๓": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๑:๗ฯ๑๔ฯ๔": "อถ โข เสฏฺฐิ คหปติ ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๑:๗ฯ๑๕ฯ๑": "อถ โข ยโส กุลปุตฺโต อจิรปกฺกนฺเต เสฏฺฐิมฺหิ คหปติมฺหิ ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๗ฯ๑๕ฯ๒": "“ลเภยฺยาหํ, ภนฺเต, ภควโต สนฺติเก ปพฺพชฺชํ, ลเภยฺยํ อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๗ฯ๑๕ฯ๓": "“เอหิ ภิกฺขู”ติ ภควา อโวจ—",
  "ปฺลิ-ตฺวฺ-กฺทฺ๑:๗ฯ๑๕ฯ๔": "“สฺวากฺขาโต ธมฺโม, จร พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๗ฯ๑๕ฯ๕": "สาว ตสฺส อายสฺมโต อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๗ฯ๑๕ฯ๖": "เตน โข ปน สมเยน สตฺต โลเก อรหนฺโต โหนฺติฯ ",
  "ปฺลิ-ตฺวฺ-กฺทฺ๑:๗ฯ๑๕ฯ๗": "ยสสฺส ปพฺพชฺชา นิฏฺฐิตาฯ ",
  "ปฺลิ-ตฺวฺ-กฺทฺ๑:๘ฯ๑ฯ๑": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย อายสฺมตา ยเสน ปจฺฉาสมเณน เยน เสฏฺฐิสฺส คหปติสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
  "ปฺลิ-ตฺวฺ-กฺทฺ๑:๘ฯ๑ฯ๒": "อถ โข อายสฺมโต ยสสฺส มาตา จ ปุราณทุติยิกา จ เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑:๘ฯ๒ฯ๑": "ตาสํ ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑:๘ฯ๒ฯ๒": "ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๑:๘ฯ๒ฯ๓": "ยทา ตา ภควา อญฺญาสิ กลฺลจิตฺตา, มุทุจิตฺตา, วินีวรณจิตฺตา, อุทคฺคจิตฺตา, ปสนฺนจิตฺตา, อถ ยา พุทฺธานํ สามุกฺกํสิกา ธมฺมเทสนา ตํ ปกาเสสิ—",
  "ปฺลิ-ตฺวฺ-กฺทฺ๑:๘ฯ๒ฯ๔": "ทุกฺขํ, สมุทยํ, นิโรธํ, มคฺคํฯ ",
  "ปฺลิ-ตฺวฺ-กฺทฺ๑:๘ฯ๒ฯ๕": "เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
  "ปฺลิ-ตฺวฺ-กฺทฺ๑:๘ฯ๒ฯ๖": "เอวเมว ตาสํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๘ฯ๒ฯ๗": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๘ฯ๓ฯ๑": "ตา ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๘ฯ๓ฯ๒": "“อภิกฺกนฺตํ, ภนฺเต, อภิกฺกนฺตํ, ภนฺเต …เป… ",
  "ปฺลิ-ตฺวฺ-กฺทฺ๑:๘ฯ๓ฯ๓": "เอตา มยํ, ภนฺเต, ภควนฺตํ สรณํ คจฺฉาม, ธมฺมญฺจ, ภิกฺขุสงฺฆญฺจฯ ",
  "ปฺลิ-ตฺวฺ-กฺทฺ๑:๘ฯ๓ฯ๔": "อุปาสิกาโย โน ภควา ธาเรตุ อชฺชตคฺเค ปาณุเปตา สรณํ คตา”ติฯ ",
  "ปฺลิ-ตฺวฺ-กฺทฺ๑:๘ฯ๓ฯ๕": "ตา จ โลเก ปฐมํ อุปาสิกา อเหสุํ เตวาจิกาฯ ",
  "ปฺลิ-ตฺวฺ-กฺทฺ๑:๘ฯ๔ฯ๑": "อถ โข อายสฺมโต ยสสฺส มาตา จ ปิตา จ ปุราณทุติยิกา จ ภควนฺตญฺจ อายสฺมนฺตญฺจ ยสํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา, ภควนฺตํ ภุตฺตาวึ โอนีตปตฺตปาณึ, เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑:๘ฯ๔ฯ๒": "อถ โข ภควา อายสฺมโต ยสสฺส มาตรญฺจ ปิตรญฺจ ปุราณทุติยิกญฺจ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๑:๙ฯ๑ฯ๑": "อโสฺสสุํ โข อายสฺมโต ยสสฺส จตฺตาโร คิหิสหายกา พาราณสิยํ เสฏฺฐานุเสฏฺฐีนํ กุลานํ ปุตฺตา—",
  "ปฺลิ-ตฺวฺ-กฺทฺ๑:๙ฯ๑ฯ๒": "วิมโล, สุพาหุ, ปุณฺณชิ, ควมฺปติ—",
  "ปฺลิ-ตฺวฺ-กฺทฺ๑:๙ฯ๑ฯ๓": "ยโส กิร กุลปุตฺโต เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิโตติฯ ",
  "ปฺลิ-ตฺวฺ-กฺทฺ๑:๙ฯ๑ฯ๔": "สุตฺวาน เนสํ เอตทโหสิ—",
  "ปฺลิ-ตฺวฺ-กฺทฺ๑:๙ฯ๑ฯ๕": "“น หิ นูน โส โอรโก ธมฺมวินโย, น สา โอรกา ปพฺพชฺชา, ยตฺถ ยโส กุลปุตฺโต เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิโต”ติฯ ",
  "ปฺลิ-ตฺวฺ-กฺทฺ๑:๙ฯ๒ฯ๑": "เต เยนายสฺมา ยโส เตนุปสงฺกมึสุ, อุปสงฺกมิตฺวา อายสฺมนฺตํ ยสํ อภิวาเทตฺวา เอกมนฺตํ อฏฺฐํสุฯ ",
  "ปฺลิ-ตฺวฺ-กฺทฺ๑:๙ฯ๒ฯ๒": "อถ โข อายสฺมา ยโส เต จตฺตาโร คิหิสหายเก อาทาย เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๙ฯ๒ฯ๓": "เอกมนฺตํ นิสินฺโน โข อายสฺมา ยโส ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๙ฯ๒ฯ๔": "“อิเม เม, ภนฺเต, จตฺตาโร คิหิสหายกา พาราณสิยํ เสฏฺฐานุเสฏฺฐีนํ กุลานํ ปุตฺตา—",
  "ปฺลิ-ตฺวฺ-กฺทฺ๑:๙ฯ๒ฯ๕": "วิมโล, สุพาหุ, ปุณฺณชิ, ควมฺปติฯ ",
  "ปฺลิ-ตฺวฺ-กฺทฺ๑:๙ฯ๒ฯ๖": "อิเม ภควา โอวทตุ อนุสาสตู”ติฯ ",
  "ปฺลิ-ตฺวฺ-กฺทฺ๑:๙ฯ๓ฯ๑": "เตสํ ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑:๙ฯ๓ฯ๒": "ทานกถํ สีลกถํ สคฺคกถํ กามานํ อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๑:๙ฯ๓ฯ๓": "ยทา เต ภควา อญฺญาสิ กลฺลจิตฺเต มุทุจิตฺเต วินีวรณจิตฺเต อุทคฺคจิตฺเต ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ ทุกฺขํ สมุทยํ นิโรธํ มคฺคํฯ ",
  "ปฺลิ-ตฺวฺ-กฺทฺ๑:๙ฯ๓ฯ๔": "เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
  "ปฺลิ-ตฺวฺ-กฺทฺ๑:๙ฯ๓ฯ๕": "เอวเมว เตสํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๙ฯ๓ฯ๖": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๙ฯ๔ฯ๑": "เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๙ฯ๔ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๙ฯ๔ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๙ฯ๔ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๙ฯ๔ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๙ฯ๔ฯ๖": "อถ โข ภควา เต ภิกฺขู ธมฺมิยา กถาย โอวทิ อนุสาสิฯ ",
  "ปฺลิ-ตฺวฺ-กฺทฺ๑:๙ฯ๔ฯ๗": "เตสํ ภควตา ธมฺมิยา กถาย โอวทิยมานานํ อนุสาสิยมานานํ อนุปาทาย อาสเวหิ จิตฺตานิ วิมุจฺจึสุฯ ",
  "ปฺลิ-ตฺวฺ-กฺทฺ๑:๙ฯ๔ฯ๘": "เตน โข ปน สมเยน เอกาทส โลเก อรหนฺโต โหนฺติฯ ",
  "ปฺลิ-ตฺวฺ-กฺทฺ๑:๙ฯ๔ฯ๙": "จตุคิหิสหายกปพฺพชฺชา นิฏฺฐิตาฯ ",
  "ปฺลิ-ตฺวฺ-กฺทฺ๑:๑๐ฯ๑ฯ๑": "อโสฺสสุํ โข อายสฺมโต ยสสฺส ปญฺญาสมตฺตา คิหิสหายกา ชานปทา ปุพฺพานุปุพฺพกานํ กุลานํ ปุตฺตา—",
  "ปฺลิ-ตฺวฺ-กฺทฺ๑:๑๐ฯ๑ฯ๒": "ยโส กิร กุลปุตฺโต เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิโตติฯ ",
  "ปฺลิ-ตฺวฺ-กฺทฺ๑:๑๐ฯ๑ฯ๓": "สุตฺวาน เนสํ เอตทโหสิ—",
  "ปฺลิ-ตฺวฺ-กฺทฺ๑:๑๐ฯ๑ฯ๔": "“น หิ นูน โส โอรโก ธมฺมวินโย, น สา โอรกา ปพฺพชฺชา, ยตฺถ ยโส กุลปุตฺโต เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิโต”ติฯ ",
  "ปฺลิ-ตฺวฺ-กฺทฺ๑:๑๐ฯ๒ฯ๑": "เต เยนายสฺมา ยโส เตนุปสงฺกมึสุ, อุปสงฺกมิตฺวา อายสฺมนฺตํ ยสํ อภิวาเทตฺวา เอกมนฺตํ อฏฺฐํสุฯ ",
  "ปฺลิ-ตฺวฺ-กฺทฺ๑:๑๐ฯ๒ฯ๒": "อถ โข อายสฺมา ยโส เต ปญฺญาสมตฺเต คิหิสหายเก อาทาย เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๑๐ฯ๒ฯ๓": "เอกมนฺตํ นิสินฺโน โข อายสฺมา ยโส ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๑๐ฯ๒ฯ๔": "“อิเม เม, ภนฺเต, ปญฺญาสมตฺตา คิหิสหายกา ชานปทา ปุพฺพานุปุพฺพกานํ กุลานํ ปุตฺตาฯ ",
  "ปฺลิ-ตฺวฺ-กฺทฺ๑:๑๐ฯ๒ฯ๕": "อิเม ภควา โอวทตุ อนุสาสตู”ติฯ ",
  "ปฺลิ-ตฺวฺ-กฺทฺ๑:๑๐ฯ๓ฯ๑": "เตสํ ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑:๑๐ฯ๓ฯ๒": "ทานกถํ สีลกถํ สคฺคกถํ กามานํ อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๑:๑๐ฯ๓ฯ๓": "ยทา เต ภควา อญฺญาสิ กลฺลจิตฺเต มุทุจิตฺเต วินีวรณจิตฺเต อุทคฺคจิตฺเต ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ ทุกฺขํ สมุทยํ นิโรธํ มคฺคํฯ ",
  "ปฺลิ-ตฺวฺ-กฺทฺ๑:๑๐ฯ๓ฯ๔": "เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
  "ปฺลิ-ตฺวฺ-กฺทฺ๑:๑๐ฯ๓ฯ๕": "เอวเมว เตสํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๑๐ฯ๓ฯ๖": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๑๐ฯ๔ฯ๑": "เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๑๐ฯ๔ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๑๐ฯ๔ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๑๐ฯ๔ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๑๐ฯ๔ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๑๐ฯ๔ฯ๖": "อถ โข ภควา เต ภิกฺขู ธมฺมิยา กถาย โอวทิ อนุสาสิฯ ",
  "ปฺลิ-ตฺวฺ-กฺทฺ๑:๑๐ฯ๔ฯ๗": "เตสํ ภควตา ธมฺมิยา กถาย โอวทิยมานานํ อนุสาสิยมานานํ อนุปาทาย อาสเวหิ จิตฺตานิ วิมุจฺจึสุฯ ",
  "ปฺลิ-ตฺวฺ-กฺทฺ๑:๑๐ฯ๔ฯ๘": "เตน โข ปน สมเยน เอกสฏฺฐิ โลเก อรหนฺโต โหนฺติฯ ",
  "ปฺลิ-ตฺวฺ-กฺทฺ๑:๑๐ฯ๔ฯ๙": "ปญฺญาสคิหิสหายกปพฺพชฺชา นิฏฺฐิตาฯ ",
  "ปฺลิ-ตฺวฺ-กฺทฺ๑:๑๑ฯ๑ฯ๐": "๘ฯ มารกถา ",
  "ปฺลิ-ตฺวฺ-กฺทฺ๑:๑๑ฯ๑ฯ๑": "อถ โข ภควา เต ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๑๑ฯ๑ฯ๒": "“มุตฺตาหํ, ภิกฺขเว, สพฺพปาเสหิ, เย ทิพฺพา เย จ มานุสาฯ ",
  "ปฺลิ-ตฺวฺ-กฺทฺ๑:๑๑ฯ๑ฯ๓": "ตุเมฺหปิ, ภิกฺขเว, มุตฺตา สพฺพปาเสหิ, เย ทิพฺพา เย จ มานุสาฯ ",
  "ปฺลิ-ตฺวฺ-กฺทฺ๑:๑๑ฯ๑ฯ๔": "จรถ, ภิกฺขเว, จาริกํ พหุชนหิตาย พหุชนสุขาย โลกานุกมฺปาย อตฺถาย หิตาย สุขาย เทวมนุสฺสานํฯ ",
  "ปฺลิ-ตฺวฺ-กฺทฺ๑:๑๑ฯ๑ฯ๕": "มา เอเกน เทฺว อคมิตฺถฯ ",
  "ปฺลิ-ตฺวฺ-กฺทฺ๑:๑๑ฯ๑ฯ๖": "เทเสถ, ภิกฺขเว, ธมฺมํ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสถฯ ",
  "ปฺลิ-ตฺวฺ-กฺทฺ๑:๑๑ฯ๑ฯ๗": "สนฺติ สตฺตา อปฺปรชกฺขชาติกา, อสฺสวนตา ธมฺมสฺส ปริหายนฺติ, ภวิสฺสนฺติ ธมฺมสฺส อญฺญาตาโรฯ ",
  "ปฺลิ-ตฺวฺ-กฺทฺ๑:๑๑ฯ๑ฯ๘": "อหมฺปิ, ภิกฺขเว, เยน อุรุเวลา เสนานิคโม เตนุปสงฺกมิสฺสามิ ธมฺมเทสนายา”ติฯ ",
  "ปฺลิ-ตฺวฺ-กฺทฺ๑:๑๑ฯ๒ฯ๑": "อถ โข มาโร ปาปิมา เยน ภควา เตนุปสงฺกมิ, อุปสงฺกมิตฺวา ภควนฺตํ คาถาย อชฺฌภาสิ—",
  "ปฺลิ-ตฺวฺ-กฺทฺ๑:๑๑ฯ๒ฯ๒": "“พทฺโธสิ สพฺพปาเสหิ, ",
  "ปฺลิ-ตฺวฺ-กฺทฺ๑:๑๑ฯ๒ฯ๓": "เย ทิพฺพา เย จ มานุสา; ",
  "ปฺลิ-ตฺวฺ-กฺทฺ๑:๑๑ฯ๒ฯ๔": "มหาพนฺธนพทฺโธสิ, ",
  "ปฺลิ-ตฺวฺ-กฺทฺ๑:๑๑ฯ๒ฯ๕": "น เม สมณ โมกฺขสี”ติฯ ",
  "ปฺลิ-ตฺวฺ-กฺทฺ๑:๑๑ฯ๒ฯ๖": "“มุตฺตาหํ สพฺพปาเสหิ, ",
  "ปฺลิ-ตฺวฺ-กฺทฺ๑:๑๑ฯ๒ฯ๗": "เย ทิพฺพา เย จ มานุสา; ",
  "ปฺลิ-ตฺวฺ-กฺทฺ๑:๑๑ฯ๒ฯ๘": "มหาพนฺธนมุตฺโตมฺหิ, ",
  "ปฺลิ-ตฺวฺ-กฺทฺ๑:๑๑ฯ๒ฯ๙": "นิหโต ตฺวมสิ อนฺตกา”ติฯ ",
  "ปฺลิ-ตฺวฺ-กฺทฺ๑:๑๑ฯ๒ฯ๑๐": "“อนฺตลิกฺขจโร ปาโส, ",
  "ปฺลิ-ตฺวฺ-กฺทฺ๑:๑๑ฯ๒ฯ๑๑": "ยฺวายํ จรติ มานโส; ",
  "ปฺลิ-ตฺวฺ-กฺทฺ๑:๑๑ฯ๒ฯ๑๒": "เตน ตํ พาธยิสฺสามิ, ",
  "ปฺลิ-ตฺวฺ-กฺทฺ๑:๑๑ฯ๒ฯ๑๓": "น เม สมณ โมกฺขสี”ติฯ ",
  "ปฺลิ-ตฺวฺ-กฺทฺ๑:๑๑ฯ๒ฯ๑๔": "“รูปา สทฺทา รสา คนฺธา, ",
  "ปฺลิ-ตฺวฺ-กฺทฺ๑:๑๑ฯ๒ฯ๑๕": "โผฏฺฐพฺพา จ มโนรมา; ",
  "ปฺลิ-ตฺวฺ-กฺทฺ๑:๑๑ฯ๒ฯ๑๖": "เอตฺถ เม วิคโต ฉนฺโท, ",
  "ปฺลิ-ตฺวฺ-กฺทฺ๑:๑๑ฯ๒ฯ๑๗": "นิหโต ตฺวมสิ อนฺตกา”ติฯ ",
  "ปฺลิ-ตฺวฺ-กฺทฺ๑:๑๑ฯ๒ฯ๑๘": "อถ โข มาโร ปาปิมา—",
  "ปฺลิ-ตฺวฺ-กฺทฺ๑:๑๑ฯ๒ฯ๑๙": "“ชานาติ มํ ภควา, ชานาติ มํ สุคโต”ติ ทุกฺขี ทุมฺมโน ตตฺเถวนฺตรธายีติฯ ",
  "ปฺลิ-ตฺวฺ-กฺทฺ๑:๑๑ฯ๒ฯ๒๐": "มารกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๑๒ฯ๑ฯ๐": "๙ฯ ปพฺพชฺชูปสมฺปทากถา ",
  "ปฺลิ-ตฺวฺ-กฺทฺ๑:๑๒ฯ๑ฯ๑": "เตน โข ปน สมเยน ภิกฺขู นานาทิสา นานาชนปทา ปพฺพชฺชาเปกฺเข จ อุปสมฺปทาเปกฺเข จ อาเนนฺติ—",
  "ปฺลิ-ตฺวฺ-กฺทฺ๑:๑๒ฯ๑ฯ๒": "“ภควา เน ปพฺพาเชสฺสติ อุปสมฺปาเทสฺสตี”ติฯ ",
  "ปฺลิ-ตฺวฺ-กฺทฺ๑:๑๒ฯ๑ฯ๓": "ตตฺถ ภิกฺขู เจว กิลมนฺติ ปพฺพชฺชาเปกฺขา จ อุปสมฺปทาเปกฺขา จฯ ",
  "ปฺลิ-ตฺวฺ-กฺทฺ๑:๑๒ฯ๑ฯ๔": "อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
  "ปฺลิ-ตฺวฺ-กฺทฺ๑:๑๒ฯ๑ฯ๕": "“เอตรหิ โข ภิกฺขู นานาทิสา นานาชนปทา ปพฺพชฺชาเปกฺเข จ อุปสมฺปทาเปกฺเข จ อาเนนฺติ—",
  "ปฺลิ-ตฺวฺ-กฺทฺ๑:๑๒ฯ๑ฯ๖": "‘ภควา เน ปพฺพาเชสฺสติ อุปสมฺปาเทสฺสตี’ติฯ ",
  "ปฺลิ-ตฺวฺ-กฺทฺ๑:๑๒ฯ๑ฯ๗": "ตตฺถ ภิกฺขู เจว กิลมนฺติ ปพฺพชฺชาเปกฺขา จ อุปสมฺปทาเปกฺขา จฯ ",
  "ปฺลิ-ตฺวฺ-กฺทฺ๑:๑๒ฯ๑ฯ๘": "ยนฺนูนาหํ ภิกฺขูนํ อนุชาเนยฺยํ—",
  "ปฺลิ-ตฺวฺ-กฺทฺ๑:๑๒ฯ๑ฯ๙": "ตุเมฺหว ทานิ, ภิกฺขเว, ตาสุ ตาสุ ทิสาสุ เตสุ เตสุ ชนปเทสุ ปพฺพาเชถ อุปสมฺปาเทถา”ติฯ ",
  "ปฺลิ-ตฺวฺ-กฺทฺ๑:๑๒ฯ๒ฯ๑": "อถ โข ภควา สายนฺหสมยํ ปฏิสลฺลานา วุฏฺฐิโต เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๑๒ฯ๒ฯ๒": "“อิธ มยฺหํ, ภิกฺขเว, รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
  "ปฺลิ-ตฺวฺ-กฺทฺ๑:๑๒ฯ๒ฯ๓": "เอตรหิ โข ภิกฺขู นานาทิสา นานาชนปทา ปพฺพชฺชาเปกฺเข จ อุปสมฺปทาเปกฺเข จ อาเนนฺติ—",
  "ปฺลิ-ตฺวฺ-กฺทฺ๑:๑๒ฯ๒ฯ๔": "‘ภควา เน ปพฺพาเชสฺสติ อุปสมฺปาเทสฺสตี’ติ, ตตฺถ ภิกฺขู เจว กิลมนฺติ ปพฺพชฺชาเปกฺขา จ อุปสมฺปทาเปกฺขา จฯ ",
  "ปฺลิ-ตฺวฺ-กฺทฺ๑:๑๒ฯ๓ฯ๑": "ยนฺนูนาหํ ภิกฺขูนํ อนุชาเนยฺยํ ตุเมฺหว ทานิ, ภิกฺขเว, ตาสุ ตาสุ ทิสาสุ เตสุ เตสุ ชนปเทสุ ปพฺพาเชถ อุปสมฺปาเทถาติ, อนุชานามิ, ภิกฺขเว, ตุเมฺหว ทานิ ตาสุ ตาสุ ทิสาสุ เตสุ เตสุ ชนปเทสุ ปพฺพาเชถ อุปสมฺปาเทถฯ ",
  "ปฺลิ-ตฺวฺ-กฺทฺ๑:๑๒ฯ๓ฯ๒": "เอวญฺจ ปน, ภิกฺขเว, ปพฺพาเชตพฺโพ อุปสมฺปาเทตพฺโพ—",
  "ปฺลิ-ตฺวฺ-กฺทฺ๑:๑๒ฯ๓ฯ๓": "ปฐมํ เกสมสฺสุํ โอหาราเปตฺวา, กาสายานิ วตฺถานิ อจฺฉาทาเปตฺวา, เอกํสํ อุตฺตราสงฺคํ การาเปตฺวา, ภิกฺขูนํ ปาเท วนฺทาเปตฺวา, อุกฺกุฏิกํ นิสีทาเปตฺวา, อญฺชลึ ปคฺคณฺหาเปตฺวา ‘เอวํ วเทหี’ติ วตฺตพฺโพ—",
  "ปฺลิ-ตฺวฺ-กฺทฺ๑:๑๒ฯ๔ฯ๑": "‘พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๑๒ฯ๔ฯ๒": "ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๑๒ฯ๔ฯ๓": "สงฺฆํ สรณํ คจฺฉามิฯ ",
  "ปฺลิ-ตฺวฺ-กฺทฺ๑:๑๒ฯ๔ฯ๔": "ทุติยมฺปิ พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๑๒ฯ๔ฯ๕": "ทุติยมฺปิ ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๑๒ฯ๔ฯ๖": "ทุติยมฺปิ สงฺฆํ สรณํ คจฺฉามิฯ ",
  "ปฺลิ-ตฺวฺ-กฺทฺ๑:๑๒ฯ๔ฯ๗": "ตติยมฺปิ พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๑๒ฯ๔ฯ๘": "ตติยมฺปิ ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๑๒ฯ๔ฯ๙": "ตติยมฺปิ สงฺฆํ สรณํ คจฺฉามี’ติฯ ",
  "ปฺลิ-ตฺวฺ-กฺทฺ๑:๑๒ฯ๔ฯ๑๐": "อนุชานามิ, ภิกฺขเว, อิเมหิ ตีหิ สรณคมเนหิ ปพฺพชฺชํ อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๑๒ฯ๔ฯ๑๑": "ตีหิ สรณคมเนหิ อุปสมฺปทากถา นิฏฺฐิตาฯ ",
  "ปฺลิ-ตฺวฺ-กฺทฺ๑:๑๓ฯ๑ฯ๐": "๑๐ฯ ทุติยมารกถา ",
  "ปฺลิ-ตฺวฺ-กฺทฺ๑:๑๓ฯ๑ฯ๑": "อถ โข ภควา วสฺสํวุฏฺโฐ ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๑๓ฯ๑ฯ๒": "“มยฺหํ โข, ภิกฺขเว, โยนิโส มนสิการา โยนิโส สมฺมปฺปธานา อนุตฺตรา วิมุตฺติ อนุปฺปตฺตา, อนุตฺตรา วิมุตฺติ สจฺฉิกตาฯ ",
  "ปฺลิ-ตฺวฺ-กฺทฺ๑:๑๓ฯ๑ฯ๓": "ตุเมฺหปิ, ภิกฺขเว, โยนิโส มนสิการา โยนิโส สมฺมปฺปธานา อนุตฺตรํ วิมุตฺตึ อนุปาปุณาถ, อนุตฺตรํ วิมุตฺตึ สจฺฉิกโรถา”ติฯ ",
  "ปฺลิ-ตฺวฺ-กฺทฺ๑:๑๓ฯ๒ฯ๑": "อถ โข มาโร ปาปิมา เยน ภควา เตนุปสงฺกมิ, อุปสงฺกมิตฺวา ภควนฺตํ คาถาย อชฺฌภาสิ—",
  "ปฺลิ-ตฺวฺ-กฺทฺ๑:๑๓ฯ๒ฯ๒": "“พทฺโธสิ มารปาเสหิ, ",
  "ปฺลิ-ตฺวฺ-กฺทฺ๑:๑๓ฯ๒ฯ๓": "เย ทิพฺพา เย จ มานุสา; ",
  "ปฺลิ-ตฺวฺ-กฺทฺ๑:๑๓ฯ๒ฯ๔": "มหาพนฺธนพทฺโธสิ, ",
  "ปฺลิ-ตฺวฺ-กฺทฺ๑:๑๓ฯ๒ฯ๕": "น เม สมณ โมกฺขสี”ติฯ ",
  "ปฺลิ-ตฺวฺ-กฺทฺ๑:๑๓ฯ๒ฯ๖": "“มุตฺตาหํ มารปาเสหิ, ",
  "ปฺลิ-ตฺวฺ-กฺทฺ๑:๑๓ฯ๒ฯ๗": "เย ทิพฺพา เย จ มานุสา; ",
  "ปฺลิ-ตฺวฺ-กฺทฺ๑:๑๓ฯ๒ฯ๘": "มหาพนฺธนมุตฺโตมฺหิ, ",
  "ปฺลิ-ตฺวฺ-กฺทฺ๑:๑๓ฯ๒ฯ๙": "นิหโต ตฺวมสิ อนฺตกา”ติฯ ",
  "ปฺลิ-ตฺวฺ-กฺทฺ๑:๑๓ฯ๒ฯ๑๐": "อถ โข มาโร ปาปิมา—",
  "ปฺลิ-ตฺวฺ-กฺทฺ๑:๑๓ฯ๒ฯ๑๑": "“ชานาติ มํ ภควา, ชานาติ มํ สุคโต”ติ ทุกฺขี ทุมฺมโน ตตฺเถวนฺตรธายิฯ ",
  "ปฺลิ-ตฺวฺ-กฺทฺ๑:๑๓ฯ๒ฯ๑๒": "ทุติยมารกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๑๔ฯ๑ฯ๐": "๑๑ฯ ภทฺทวคฺคิยวตฺถุ ",
  "ปฺลิ-ตฺวฺ-กฺทฺ๑:๑๔ฯ๑ฯ๑": "อถ โข ภควา พาราณสิยํ ยถาภิรนฺตํ วิหริตฺวา เยน อุรุเวลา เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๑:๑๔ฯ๑ฯ๒": "อถ โข ภควา มคฺคา โอกฺกมฺม เยน อญฺญตโร วนสณฺโฑ เตนุปสงฺกมิ, อุปสงฺกมิตฺวา ตํ วนสณฺฑํ อชฺโฌคาเหตฺวา อญฺญตรสฺมึ รุกฺขมูเล นิสีทิฯ ",
  "ปฺลิ-ตฺวฺ-กฺทฺ๑:๑๔ฯ๑ฯ๓": "เตน โข ปน สมเยน ตึสมตฺตา ภทฺทวคฺคิยา สหายกา สปชาปติกา ตสฺมึ วนสณฺเฑ ปริจาเรนฺติฯ ",
  "ปฺลิ-ตฺวฺ-กฺทฺ๑:๑๔ฯ๑ฯ๔": "เอกสฺส ปชาปติ นาโหสิ; ",
  "ปฺลิ-ตฺวฺ-กฺทฺ๑:๑๔ฯ๑ฯ๕": "ตสฺส อตฺถาย เวสี อานีตา อโหสิฯ ",
  "ปฺลิ-ตฺวฺ-กฺทฺ๑:๑๔ฯ๑ฯ๖": "อถ โข สา เวสี เตสุ ปมตฺเตสุ ปริจาเรนฺเตสุ ภณฺฑํ อาทาย ปลายิตฺถฯ ",
  "ปฺลิ-ตฺวฺ-กฺทฺ๑:๑๔ฯ๒ฯ๑": "อถ โข เต สหายกา สหายกสฺส เวยฺยาวจฺจํ กโรนฺตา, ตํ อิตฺถึ คเวสนฺตา, ตํ วนสณฺฑํ อาหิณฺฑนฺตา อทฺทสํสุ ภควนฺตํ อญฺญตรสฺมึ รุกฺขมูเล นิสินฺนํฯ ",
  "ปฺลิ-ตฺวฺ-กฺทฺ๑:๑๔ฯ๒ฯ๒": "ทิสฺวาน เยน ภควา เตนุปสงฺกมึสุ, อุปสงฺกมิตฺวา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๑๔ฯ๒ฯ๓": "“อปิ, ภนฺเต, ภควา เอกํ อิตฺถึ ปเสฺสยฺยา”ติ? ",
  "ปฺลิ-ตฺวฺ-กฺทฺ๑:๑๔ฯ๒ฯ๔": "“กึ ปน โว, กุมารา, อิตฺถิยา”ติ? ",
  "ปฺลิ-ตฺวฺ-กฺทฺ๑:๑๔ฯ๒ฯ๕": "“อิธ มยํ, ภนฺเต, ตึสมตฺตา ภทฺทวคฺคิยา สหายกา สปชาปติกา อิมสฺมึ วนสณฺเฑ ปริจาริมฺหาฯ ",
  "ปฺลิ-ตฺวฺ-กฺทฺ๑:๑๔ฯ๒ฯ๖": "เอกสฺส ปชาปติ นาโหสิ; ",
  "ปฺลิ-ตฺวฺ-กฺทฺ๑:๑๔ฯ๒ฯ๗": "ตสฺส อตฺถาย เวสี อานีตา อโหสิฯ ",
  "ปฺลิ-ตฺวฺ-กฺทฺ๑:๑๔ฯ๒ฯ๘": "อถ โข สา, ภนฺเต, เวสี อเมฺหสุ ปมตฺเตสุ ปริจาเรนฺเตสุ ภณฺฑํ อาทาย ปลายิตฺถฯ ",
  "ปฺลิ-ตฺวฺ-กฺทฺ๑:๑๔ฯ๒ฯ๙": "เต มยํ, ภนฺเต, สหายกา สหายกสฺส เวยฺยาวจฺจํ กโรนฺตา, ตํ อิตฺถึ คเวสนฺตา, อิมํ วนสณฺฑํ อาหิณฺฑามา”ติฯ ",
  "ปฺลิ-ตฺวฺ-กฺทฺ๑:๑๔ฯ๓ฯ๑": "“ตํ กึ มญฺญถ โว, กุมารา, กตมํ นุ โข ตุมฺหากํ วรํ—",
  "ปฺลิ-ตฺวฺ-กฺทฺ๑:๑๔ฯ๓ฯ๒": "ยํ วา ตุเมฺห อิตฺถึ คเวเสยฺยาถ, ยํ วา อตฺตานํ คเวเสยฺยาถา”ติ? ",
  "ปฺลิ-ตฺวฺ-กฺทฺ๑:๑๔ฯ๓ฯ๓": "“เอตเทว, ภนฺเต, อมฺหากํ วรํ ยํ มยํ อตฺตานํ คเวเสยฺยามา”ติฯ ",
  "ปฺลิ-ตฺวฺ-กฺทฺ๑:๑๔ฯ๓ฯ๔": "“เตน หิ โว, กุมารา, นิสีทถ, ธมฺมํ โว เทเสสฺสามี”ติฯ ",
  "ปฺลิ-ตฺวฺ-กฺทฺ๑:๑๔ฯ๓ฯ๕": "“เอวํ, ภนฺเต”ติ โข เต ภทฺทวคฺคิยา สหายกา ภควนฺตํ อภิวาเทตฺวา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑:๑๔ฯ๔ฯ๑": "เตสํ ภควา อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑:๑๔ฯ๔ฯ๒": "ทานกถํ สีลกถํ สคฺคกถํ กามานํ อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๑:๑๔ฯ๔ฯ๓": "ยทา เต ภควา อญฺญาสิ กลฺลจิตฺเต มุทุจิตฺเต วินีวรณจิตฺเต อุทคฺคจิตฺเต ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ ทุกฺขํ สมุทยํ นิโรธํ มคฺคํฯ ",
  "ปฺลิ-ตฺวฺ-กฺทฺ๑:๑๔ฯ๔ฯ๔": "เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
  "ปฺลิ-ตฺวฺ-กฺทฺ๑:๑๔ฯ๔ฯ๕": "เอวเมว เตสํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๑๔ฯ๔ฯ๖": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๑๔ฯ๕ฯ๑": "เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๑๔ฯ๕ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๑๔ฯ๕ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๑๔ฯ๕ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๑๔ฯ๕ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๑๔ฯ๕ฯ๖": "ภทฺทวคฺคิยสหายกานํ วตฺถุ นิฏฺฐิตํฯ ",
  "ปฺลิ-ตฺวฺ-กฺทฺ๑:๑๔ฯ๕ฯ๗": "ทุติยภาณวาโรฯ ",
  "ปฺลิ-ตฺวฺ-กฺทฺ๑:๑๕ฯ๑ฯ๐": "๑๒ฯ อุรุเวลปาฏิหาริยกถา ",
  "ปฺลิ-ตฺวฺ-กฺทฺ๑:๑๕ฯ๑ฯ๑": "อถ โข ภควา อนุปุพฺเพน จาริกํ จรมาโน เยน อุรุเวลา ตทวสริฯ ",
  "ปฺลิ-ตฺวฺ-กฺทฺ๑:๑๕ฯ๑ฯ๒": "เตน โข ปน สมเยน อุรุเวลายํ ตโย ชฏิลา ปฏิวสนฺติ—",
  "ปฺลิ-ตฺวฺ-กฺทฺ๑:๑๕ฯ๑ฯ๓": "อุรุเวลกสฺสโป, นทีกสฺสโป, คยากสฺสโปติฯ ",
  "ปฺลิ-ตฺวฺ-กฺทฺ๑:๑๕ฯ๑ฯ๔": "เตสุ อุรุเวลกสฺสโป ชฏิโล ปญฺจนฺนํ ชฏิลสตานํ นายโก โหติ, วินายโก อคฺโค ปมุโข ปาโมกฺโขฯ ",
  "ปฺลิ-ตฺวฺ-กฺทฺ๑:๑๕ฯ๑ฯ๕": "นทีกสฺสโป ชฏิโล ติณฺณํ ชฏิลสตานํ นายโก โหติ, วินายโก อคฺโค ปมุโข ปาโมกฺโขฯ ",
  "ปฺลิ-ตฺวฺ-กฺทฺ๑:๑๕ฯ๑ฯ๖": "คยากสฺสโป ชฏิโล ทฺวินฺนํ ชฏิลสตานํ นายโก โหติ, วินายโก อคฺโค ปมุโข ปาโมกฺโขฯ ",
  "ปฺลิ-ตฺวฺ-กฺทฺ๑:๑๕ฯ๒ฯ๑": "อถ โข ภควา เยน อุรุเวลกสฺสปสฺส ชฏิลสฺส อสฺสโม เตนุปสงฺกมิ, อุปสงฺกมิตฺวา อุรุเวลกสฺสปํ ชฏิลํ เอตทโวจ—",
  "ปฺลิ-ตฺวฺ-กฺทฺ๑:๑๕ฯ๒ฯ๒": "“สเจ เต, กสฺสป, อครุ, วเสยฺยาม เอกรตฺตํ อคฺยาคาเร”ติ? ",
  "ปฺลิ-ตฺวฺ-กฺทฺ๑:๑๕ฯ๒ฯ๓": "“น โข เม, มหาสมณ, ครุ, จณฺเฑตฺถ นาคราชา อิทฺธิมา อาสิวิโส โฆรวิโส, โส ตํ มา วิเหเฐสี”ติฯ ",
  "ปฺลิ-ตฺวฺ-กฺทฺ๑:๑๕ฯ๒ฯ๔": "ทุติยมฺปิ โข ภควา อุรุเวลกสฺสปํ ชฏิลํ เอตทโวจ—",
  "ปฺลิ-ตฺวฺ-กฺทฺ๑:๑๕ฯ๒ฯ๕": "“สเจ เต, กสฺสป, อครุ, วเสยฺยาม เอกรตฺตํ อคฺยาคาเร”ติ? ",
  "ปฺลิ-ตฺวฺ-กฺทฺ๑:๑๕ฯ๒ฯ๖": "“น โข เม, มหาสมณ, ครุ, จณฺเฑตฺถ นาคราชา อิทฺธิมา อาสิวิโส โฆรวิโส, โส ตํ มา วิเหเฐสี”ติฯ ",
  "ปฺลิ-ตฺวฺ-กฺทฺ๑:๑๕ฯ๒ฯ๗": "ตติยมฺปิ โข ภควา อุรุเวลกสฺสปํ ชฏิลํ เอตทโวจ—",
  "ปฺลิ-ตฺวฺ-กฺทฺ๑:๑๕ฯ๒ฯ๘": "“สเจ เต, กสฺสป, อครุ, วเสยฺยาม เอกรตฺตํ อคฺยาคาเร”ติ? ",
  "ปฺลิ-ตฺวฺ-กฺทฺ๑:๑๕ฯ๒ฯ๙": "“น โข เม, มหาสมณ, ครุ, จณฺเฑตฺถ นาคราชา อิทฺธิมา อาสิวิโส โฆรวิโส, โส ตํ มา วิเหเฐสี”ติฯ ",
  "ปฺลิ-ตฺวฺ-กฺทฺ๑:๑๕ฯ๒ฯ๑๐": "“อปฺเปว มํ น วิเหเฐยฺย, อิงฺฆ ตฺวํ, กสฺสป, อนุชานาหิ อคฺยาคารนฺ”ติฯ ",
  "ปฺลิ-ตฺวฺ-กฺทฺ๑:๑๕ฯ๒ฯ๑๑": "“วิหร, มหาสมณ, ยถาสุขนฺ”ติฯ ",
  "ปฺลิ-ตฺวฺ-กฺทฺ๑:๑๕ฯ๓ฯ๑": "อถ โข ภควา อคฺยาคารํ ปวิสิตฺวา ติณสนฺถารกํ ปญฺญเปตฺวา นิสีทิ ปลฺลงฺกํ อาภุชิตฺวา อุชุํ กายํ ปณิธาย ปริมุขํ สตึ อุปฏฺฐเปตฺวาฯ ",
  "ปฺลิ-ตฺวฺ-กฺทฺ๑:๑๕ฯ๓ฯ๒": "อทฺทสา โข โส นาโค ภควนฺตํ ปวิฏฺฐํ, ทิสฺวาน ทุมฺมโน ปธูปายิฯ ",
  "ปฺลิ-ตฺวฺ-กฺทฺ๑:๑๕ฯ๓ฯ๓": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๑๕ฯ๓ฯ๔": "“ยนฺนูนาหํ อิมสฺส นาคสฺส อนุปหจฺจ ฉวิญฺจ จมฺมญฺจ มํสญฺจ นฺหารุญฺจ อฏฺฐิญฺจ อฏฺฐิมิญฺชญฺจ เตชสา เตชํ ปริยาทิเยยฺยนฺ”ติฯ ",
  "ปฺลิ-ตฺวฺ-กฺทฺ๑:๑๕ฯ๔ฯ๑": "อถ โข ภควา ตถารูปํ อิทฺธาภิสงฺขารํ อภิสงฺขริตฺวา ปธูปายิฯ ",
  "ปฺลิ-ตฺวฺ-กฺทฺ๑:๑๕ฯ๔ฯ๒": "อถ โข โส นาโค มกฺขํ อสหมาโน ปชฺชลิฯ ",
  "ปฺลิ-ตฺวฺ-กฺทฺ๑:๑๕ฯ๔ฯ๓": "ภควาปิ เตโชธาตุํ สมาปชฺชิตฺวา ปชฺชลิฯ ",
  "ปฺลิ-ตฺวฺ-กฺทฺ๑:๑๕ฯ๔ฯ๔": "อุภินฺนํ สโชติภูตานํ อคฺยาคารํ อาทิตฺตํ วิย โหติ สมฺปชฺชลิตํ สโชติภูตํฯ ",
  "ปฺลิ-ตฺวฺ-กฺทฺ๑:๑๕ฯ๔ฯ๕": "อถ โข เต ชฏิลา อคฺยาคารํ ปริวาเรตฺวา เอวมาหํสุ—",
  "ปฺลิ-ตฺวฺ-กฺทฺ๑:๑๕ฯ๔ฯ๖": "“อภิรูโป วต โภ มหาสมโณ นาเคน วิเหฐิยตี”ติฯ ",
  "ปฺลิ-ตฺวฺ-กฺทฺ๑:๑๕ฯ๕ฯ๑": "อถ โข ภควา ตสฺสา รตฺติยา อจฺจเยน ตสฺส นาคสฺส อนุปหจฺจ ฉวิญฺจ จมฺมญฺจ มํสญฺจ นฺหารุญฺจ อฏฺฐิญฺจ อฏฺฐิมิญฺชญฺจ เตชสา เตชํ ปริยาทิยิตฺวา ปตฺเต ปกฺขิปิตฺวา อุรุเวลกสฺสปสฺส ชฏิลสฺส ทเสฺสสิ—",
  "ปฺลิ-ตฺวฺ-กฺทฺ๑:๑๕ฯ๕ฯ๒": "“อยํ เต, กสฺสป, นาโค ปริยาทินฺโน อสฺส เตชสา เตโช”ติฯ ",
  "ปฺลิ-ตฺวฺ-กฺทฺ๑:๑๕ฯ๕ฯ๓": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๑๕ฯ๕ฯ๔": "“มหิทฺธิโก โข มหาสมโณ มหานุภาโว, ยตฺร หิ นาม จณฺฑสฺส นาคราชสฺส อิทฺธิมโต อาสิวิสสฺส โฆรวิสสฺส เตชสา เตชํ ปริยาทิยิสฺสติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๑๕ฯ๖ฯ๑": "เนรญฺชรายํ ภควา, ",
  "ปฺลิ-ตฺวฺ-กฺทฺ๑:๑๕ฯ๖ฯ๒": "อุรุเวลกสฺสปํ ชฏิลํ อโวจ; ",
  "ปฺลิ-ตฺวฺ-กฺทฺ๑:๑๕ฯ๖ฯ๓": "“สเจ เต กสฺสป อครุ, ",
  "ปฺลิ-ตฺวฺ-กฺทฺ๑:๑๕ฯ๖ฯ๔": "วิหเรมุ อชฺชโณฺห อคฺคิสาลมฺหี”ติฯ ",
  "ปฺลิ-ตฺวฺ-กฺทฺ๑:๑๕ฯ๖ฯ๕": "“น โข เม มหาสมณ ครุ, ",
  "ปฺลิ-ตฺวฺ-กฺทฺ๑:๑๕ฯ๖ฯ๖": "ผาสุกาโมว ตํ นิวาเรมิ; ",
  "ปฺลิ-ตฺวฺ-กฺทฺ๑:๑๕ฯ๖ฯ๗": "จณฺเฑตฺถ นาคราชา, ",
  "ปฺลิ-ตฺวฺ-กฺทฺ๑:๑๕ฯ๖ฯ๘": "อิทฺธิมา อาสิวิโส โฆรวิโส; ",
  "ปฺลิ-ตฺวฺ-กฺทฺ๑:๑๕ฯ๖ฯ๙": "โส ตํ มา วิเหเฐสี”ติฯ ",
  "ปฺลิ-ตฺวฺ-กฺทฺ๑:๑๕ฯ๖ฯ๑๐": "“อปฺเปว มํ น วิเหเฐยฺย, ",
  "ปฺลิ-ตฺวฺ-กฺทฺ๑:๑๕ฯ๖ฯ๑๑": "อิงฺฆ ตฺวํ กสฺสป อนุชานาหิ อคฺยาคารนฺ”ติ; ",
  "ปฺลิ-ตฺวฺ-กฺทฺ๑:๑๕ฯ๖ฯ๑๒": "ทินฺนนฺติ นํ วิทิตฺวา, ",
  "ปฺลิ-ตฺวฺ-กฺทฺ๑:๑๕ฯ๖ฯ๑๓": "อภีโต ปาวิสิ ภยมตีโตฯ ",
  "ปฺลิ-ตฺวฺ-กฺทฺ๑:๑๕ฯ๖ฯ๑๔": "ทิสฺวา อิสึ ปวิฏฺฐํ, ",
  "ปฺลิ-ตฺวฺ-กฺทฺ๑:๑๕ฯ๖ฯ๑๕": "อหินาโค ทุมฺมโน ปธูปายิ; ",
  "ปฺลิ-ตฺวฺ-กฺทฺ๑:๑๕ฯ๖ฯ๑๖": "สุมนมนโส อธิมโน, ",
  "ปฺลิ-ตฺวฺ-กฺทฺ๑:๑๕ฯ๖ฯ๑๗": "มนุสฺสนาโคปิ ตตฺถ ปธูปายิฯ ",
  "ปฺลิ-ตฺวฺ-กฺทฺ๑:๑๕ฯ๖ฯ๑๘": "มกฺขญฺจ อสหมาโน, ",
  "ปฺลิ-ตฺวฺ-กฺทฺ๑:๑๕ฯ๖ฯ๑๙": "อหินาโค ปาวโกว ปชฺชลิ; ",
  "ปฺลิ-ตฺวฺ-กฺทฺ๑:๑๕ฯ๖ฯ๒๐": "เตโชธาตุสุกุสโล, ",
  "ปฺลิ-ตฺวฺ-กฺทฺ๑:๑๕ฯ๖ฯ๒๑": "มนุสฺสนาโคปิ ตตฺถ ปชฺชลิฯ ",
  "ปฺลิ-ตฺวฺ-กฺทฺ๑:๑๕ฯ๖ฯ๒๒": "อุภินฺนํ สโชติภูตานํ, ",
  "ปฺลิ-ตฺวฺ-กฺทฺ๑:๑๕ฯ๖ฯ๒๓": "อคฺยาคารํ อาทิตฺตํ โหติ สมฺปชฺชลิตํ สโชติภูตํ; ",
  "ปฺลิ-ตฺวฺ-กฺทฺ๑:๑๕ฯ๖ฯ๒๔": "อุทิจฺฉเร ชฏิลา, ",
  "ปฺลิ-ตฺวฺ-กฺทฺ๑:๑๕ฯ๖ฯ๒๕": "“อภิรูโป วต โภ มหาสมโณ; ",
  "ปฺลิ-ตฺวฺ-กฺทฺ๑:๑๕ฯ๖ฯ๒๖": "นาเคน วิเหฐิยตี”ติ ภณนฺติฯ ",
  "ปฺลิ-ตฺวฺ-กฺทฺ๑:๑๕ฯ๗ฯ๑": "อถ ตสฺสา รตฺติยา อจฺจเยน, ",
  "ปฺลิ-ตฺวฺ-กฺทฺ๑:๑๕ฯ๗ฯ๒": "หตา นาคสฺส อจฺจิโย โหนฺติ; ",
  "ปฺลิ-ตฺวฺ-กฺทฺ๑:๑๕ฯ๗ฯ๓": "อิทฺธิมโต ปน ฐิตา, ",
  "ปฺลิ-ตฺวฺ-กฺทฺ๑:๑๕ฯ๗ฯ๔": "อเนกวณฺณา อจฺจิโย โหนฺติฯ ",
  "ปฺลิ-ตฺวฺ-กฺทฺ๑:๑๕ฯ๗ฯ๕": "นีลา อถ โลหิติกา, ",
  "ปฺลิ-ตฺวฺ-กฺทฺ๑:๑๕ฯ๗ฯ๖": "มญฺชิฏฺฐา ปีตกา ผลิกวณฺณาโย; ",
  "ปฺลิ-ตฺวฺ-กฺทฺ๑:๑๕ฯ๗ฯ๗": "องฺคีรสสฺส กาเย, ",
  "ปฺลิ-ตฺวฺ-กฺทฺ๑:๑๕ฯ๗ฯ๘": "อเนกวณฺณา อจฺจิโย โหนฺติฯ ",
  "ปฺลิ-ตฺวฺ-กฺทฺ๑:๑๕ฯ๗ฯ๙": "ปตฺตมฺหิ โอทหิตฺวา, ",
  "ปฺลิ-ตฺวฺ-กฺทฺ๑:๑๕ฯ๗ฯ๑๐": "อหินาคํ พฺราหฺมณสฺส ทเสฺสสิ; ",
  "ปฺลิ-ตฺวฺ-กฺทฺ๑:๑๕ฯ๗ฯ๑๑": "“อยํ เต กสฺสป นาโค, ",
  "ปฺลิ-ตฺวฺ-กฺทฺ๑:๑๕ฯ๗ฯ๑๒": "ปริยาทินฺโน อสฺส เตชสา เตโช”ติฯ ",
  "ปฺลิ-ตฺวฺ-กฺทฺ๑:๑๕ฯ๗ฯ๑๓": "อถ โข อุรุเวลกสฺสโป ชฏิโล ภควโต อิมินา อิทฺธิปาฏิหาริเยน อภิปฺปสนฺโน ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๑๕ฯ๗ฯ๑๔": "“อิเธว, มหาสมณ, วิหร, อหํ เต ธุวภตฺเตนา”ติฯ ",
  "ปฺลิ-ตฺวฺ-กฺทฺ๑:๑๕ฯ๗ฯ๑๕": "ปฐมํ ปาฏิหาริยํฯ ",
  "ปฺลิ-ตฺวฺ-กฺทฺ๑:๑๖ฯ๑ฯ๑": "อถ โข ภควา อุรุเวลกสฺสปสฺส ชฏิลสฺส อสฺสมสฺส อวิทูเร อญฺญตรสฺมึ วนสณฺเฑ วิหาสิฯ ",
  "ปฺลิ-ตฺวฺ-กฺทฺ๑:๑๖ฯ๑ฯ๒": "อถ โข จตฺตาโร มหาราชาโน อภิกฺกนฺตาย รตฺติยา อภิกฺกนฺตวณฺณา เกวลกปฺปํ วนสณฺฑํ โอภาเสตฺวา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา จตุทฺทิสา อฏฺฐํสุ เสยฺยถาปิ มหนฺตา อคฺคิกฺขนฺธาฯ ",
  "ปฺลิ-ตฺวฺ-กฺทฺ๑:๑๖ฯ๒ฯ๑": "อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๑๖ฯ๒ฯ๒": "“กาโล, มหาสมณ, นิฏฺฐิตํ ภตฺตํฯ ",
  "ปฺลิ-ตฺวฺ-กฺทฺ๑:๑๖ฯ๒ฯ๓": "เก นุ โข เต, มหาสมณ, อภิกฺกนฺตาย รตฺติยา อภิกฺกนฺตวณฺณา เกวลกปฺปํ วนสณฺฑํ โอภาเสตฺวา เยน ตฺวํ เตนุปสงฺกมึสุ, อุปสงฺกมิตฺวา ตํ อภิวาเทตฺวา จตุทฺทิสา อฏฺฐํสุ เสยฺยถาปิ มหนฺตา อคฺคิกฺขนฺธา”ติฯ ",
  "ปฺลิ-ตฺวฺ-กฺทฺ๑:๑๖ฯ๒ฯ๔": "“เอเต โข, กสฺสป, จตฺตาโร มหาราชาโน เยนาหํ เตนุปสงฺกมึสุ ธมฺมสฺสวนายา”ติฯ ",
  "ปฺลิ-ตฺวฺ-กฺทฺ๑:๑๖ฯ๒ฯ๕": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๑๖ฯ๒ฯ๖": "“มหิทฺธิโก โข มหาสมโณ มหานุภาโว, ยตฺร หิ นาม จตฺตาโรปิ มหาราชาโน อุปสงฺกมิสฺสนฺติ ธมฺมสฺสวนาย, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๑๖ฯ๒ฯ๗": "อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
  "ปฺลิ-ตฺวฺ-กฺทฺ๑:๑๖ฯ๒ฯ๘": "ทุติยํ ปาฏิหาริยํฯ ",
  "ปฺลิ-ตฺวฺ-กฺทฺ๑:๑๗ฯ๑ฯ๑": "อถ โข สกฺโก เทวานมินฺโท อภิกฺกนฺตาย รตฺติยา อภิกฺกนฺตวณฺโณ เกวลกปฺปํ วนสณฺฑํ โอภาเสตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิ เสยฺยถาปิ มหาอคฺคิกฺขนฺโธ, ปุริมาหิ วณฺณนิภาหิ อภิกฺกนฺตตโร จ ปณีตตโร จฯ ",
  "ปฺลิ-ตฺวฺ-กฺทฺ๑:๑๗ฯ๒ฯ๑": "อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๑๗ฯ๒ฯ๒": "“กาโล, มหาสมณ, นิฏฺฐิตํ ภตฺตํฯ ",
  "ปฺลิ-ตฺวฺ-กฺทฺ๑:๑๗ฯ๒ฯ๓": "โก นุ โข โส, มหาสมณ, อภิกฺกนฺตาย รตฺติยา อภิกฺกนฺตวณฺโณ เกวลกปฺปํ วนสณฺฑํ โอภาเสตฺวา เยน ตฺวํ เตนุปสงฺกมิ, อุปสงฺกมิตฺวา ตํ อภิวาเทตฺวา เอกมนฺตํ อฏฺฐาสิ เสยฺยถาปิ มหาอคฺคิกฺขนฺโธ, ปุริมาหิ วณฺณนิภาหิ อภิกฺกนฺตตโร จ ปณีตตโร จา”ติ? ",
  "ปฺลิ-ตฺวฺ-กฺทฺ๑:๑๗ฯ๒ฯ๔": "“เอโส โข, กสฺสป, สกฺโก เทวานมินฺโท เยนาหํ เตนุปสงฺกมิ ธมฺมสฺสวนายา”ติฯ ",
  "ปฺลิ-ตฺวฺ-กฺทฺ๑:๑๗ฯ๒ฯ๕": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๑๗ฯ๒ฯ๖": "“มหิทฺธิโก โข มหาสมโณ มหานุภาโว, ยตฺร หิ นาม สกฺโกปิ เทวานมินฺโท อุปสงฺกมิสฺสติ ธมฺมสฺสวนาย, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๑๗ฯ๒ฯ๗": "อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
  "ปฺลิ-ตฺวฺ-กฺทฺ๑:๑๗ฯ๒ฯ๘": "ตติยํ ปาฏิหาริยํฯ ",
  "ปฺลิ-ตฺวฺ-กฺทฺ๑:๑๘ฯ๑ฯ๑": "อถ โข พฺรหฺมา สหมฺปติ อภิกฺกนฺตาย รตฺติยา อภิกฺกนฺตวณฺโณ เกวลกปฺปํ วนสณฺฑํ โอภาเสตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิ เสยฺยถาปิ มหาอคฺคิกฺขนฺโธ, ปุริมาหิ วณฺณนิภาหิ อภิกฺกนฺตตโร จ ปณีตตโร จฯ ",
  "ปฺลิ-ตฺวฺ-กฺทฺ๑:๑๘ฯ๒ฯ๑": "อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๑๘ฯ๒ฯ๒": "“กาโล, มหาสมณ, นิฏฺฐิตํ ภตฺตํฯ ",
  "ปฺลิ-ตฺวฺ-กฺทฺ๑:๑๘ฯ๒ฯ๓": "โก นุ โข โส, มหาสมณ, อภิกฺกนฺตาย รตฺติยา อภิกฺกนฺตวณฺโณ เกวลกปฺปํ วนสณฺฑํ โอภาเสตฺวา เยน ตฺวํ เตนุปสงฺกมิ, อุปสงฺกมิตฺวา ตํ อภิวาเทตฺวา เอกมนฺตํ อฏฺฐาสิ เสยฺยถาปิ มหาอคฺคิกฺขนฺโธ, ปุริมาหิ วณฺณนิภาหิ อภิกฺกนฺตตโร จ ปณีตตโร จา”ติ? ",
  "ปฺลิ-ตฺวฺ-กฺทฺ๑:๑๘ฯ๒ฯ๔": "“เอโส โข, กสฺสป, พฺรหฺมา สหมฺปติ เยนาหํ เตนุปสงฺกมิ ธมฺมสฺสวนายา”ติฯ ",
  "ปฺลิ-ตฺวฺ-กฺทฺ๑:๑๘ฯ๒ฯ๕": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๑๘ฯ๒ฯ๖": "“มหิทฺธิโก โข มหาสมโณ มหานุภาโว, ยตฺร หิ นาม พฺรหฺมาปิ สหมฺปติ อุปสงฺกมิสฺสติ ธมฺมสฺสวนาย, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๑๘ฯ๒ฯ๗": "อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
  "ปฺลิ-ตฺวฺ-กฺทฺ๑:๑๘ฯ๒ฯ๘": "จตุตฺถํ ปาฏิหาริยํฯ ",
  "ปฺลิ-ตฺวฺ-กฺทฺ๑:๑๙ฯ๑ฯ๑": "เตน โข ปน สมเยน อุรุเวลกสฺสปสฺส ชฏิลสฺส มหายญฺโญ ปจฺจุปฏฺฐิโต โหติ, เกวลกปฺปา จ องฺคมคธา ปหูตํ ขาทนียํ โภชนียํ อาทาย อภิกฺกมิตุกามา โหนฺติฯ ",
  "ปฺลิ-ตฺวฺ-กฺทฺ๑:๑๙ฯ๑ฯ๒": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๑๙ฯ๑ฯ๓": "“เอตรหิ โข เม มหายญฺโญ ปจฺจุปฏฺฐิโต, เกวลกปฺปา จ องฺคมคธา ปหูตํ ขาทนียํ โภชนียํ อาทาย อภิกฺกมิสฺสนฺติฯ ",
  "ปฺลิ-ตฺวฺ-กฺทฺ๑:๑๙ฯ๑ฯ๔": "สเจ มหาสมโณ มหาชนกาเย อิทฺธิปาฏิหาริยํ กริสฺสติ, มหาสมณสฺส ลาภสกฺกาโร อภิวฑฺฒิสฺสติ, มม ลาภสกฺกาโร ปริหายิสฺสติฯ ",
  "ปฺลิ-ตฺวฺ-กฺทฺ๑:๑๙ฯ๑ฯ๕": "อโห นูน มหาสมโณ สฺวาตนาย นาคจฺเฉยฺยา”ติฯ ",
  "ปฺลิ-ตฺวฺ-กฺทฺ๑:๑๙ฯ๒ฯ๑": "อถ โข ภควา อุรุเวลกสฺสปสฺส ชฏิลสฺส เจตสา เจโตปริวิตกฺกมญฺญาย อุตฺตรกุรุํ คนฺตฺวา ตโต ปิณฺฑปาตํ อาหริตฺวา อโนตตฺตทเห ปริภุญฺชิตฺวา ตตฺเถว ทิวาวิหารํ อกาสิฯ ",
  "ปฺลิ-ตฺวฺ-กฺทฺ๑:๑๙ฯ๒ฯ๒": "อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๑๙ฯ๒ฯ๓": "“กาโล, มหาสมณ, นิฏฺฐิตํ ภตฺตํฯ ",
  "ปฺลิ-ตฺวฺ-กฺทฺ๑:๑๙ฯ๒ฯ๔": "กึ นุ โข, มหาสมณ, หิโยฺย นาคมาสิ? ",
  "ปฺลิ-ตฺวฺ-กฺทฺ๑:๑๙ฯ๒ฯ๕": "อปิ จ มยํ ตํ สราม—",
  "ปฺลิ-ตฺวฺ-กฺทฺ๑:๑๙ฯ๒ฯ๖": "กึ นุ โข มหาสมโณ นาคจฺฉตีติ? ",
  "ปฺลิ-ตฺวฺ-กฺทฺ๑:๑๙ฯ๒ฯ๗": "ขาทนียสฺส จ โภชนียสฺส จ เต ปฏิวีโส ฐปิโต”ติฯ ",
  "ปฺลิ-ตฺวฺ-กฺทฺ๑:๑๙ฯ๓ฯ๑": "“นนุ เต, กสฺสป, เอตทโหสิ—",
  "ปฺลิ-ตฺวฺ-กฺทฺ๑:๑๙ฯ๓ฯ๒": "‘เอตรหิ โข เม มหายญฺโญ ปจฺจุปฏฺฐิโต, เกวลกปฺปา จ องฺคมคธา ปหูตํ ขาทนียํ โภชนียํ อาทาย อภิกฺกมิสฺสนฺติ, สเจ มหาสมโณ มหาชนกาเย อิทฺธิปาฏิหาริยํ กริสฺสติ, มหาสมณสฺส ลาภสกฺกาโร อภิวฑฺฒิสฺสติ, มม ลาภสกฺกาโร ปริหายิสฺสติ, อโห นูน มหาสมโณ สฺวาตนาย นาคจฺเฉยฺยา’ติฯ ",
  "ปฺลิ-ตฺวฺ-กฺทฺ๑:๑๙ฯ๔ฯ๑": "โส โข อหํ, กสฺสป, ตว เจตสา เจโตปริวิตกฺกมญฺญาย อุตฺตรกุรุํ คนฺตฺวา ตโต ปิณฺฑปาตํ อาหริตฺวา อโนตตฺตทเห ปริภุญฺชิตฺวา ตตฺเถว ทิวาวิหารํ อกาสินฺ”ติฯ ",
  "ปฺลิ-ตฺวฺ-กฺทฺ๑:๑๙ฯ๔ฯ๒": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๑๙ฯ๔ฯ๓": "“มหิทฺธิโก โข มหาสมโณ มหานุภาโว, ยตฺร หิ นาม เจตสาปิ จิตฺตํ ปชานิสฺสติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๑๙ฯ๔ฯ๔": "อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
  "ปฺลิ-ตฺวฺ-กฺทฺ๑:๑๙ฯ๔ฯ๕": "ปญฺจมํ ปาฏิหาริยํฯ ",
  "ปฺลิ-ตฺวฺ-กฺทฺ๑:๒๐ฯ๑ฯ๑": "เตน โข ปน สมเยน ภควโต ปํสุกูลํ อุปฺปนฺนํ โหติฯ ",
  "ปฺลิ-ตฺวฺ-กฺทฺ๑:๒๐ฯ๑ฯ๒": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑ฯ๓": "“กตฺถ นุ โข อหํ ปํสุกูลํ โธเวยฺยนฺ”ติ? ",
  "ปฺลิ-ตฺวฺ-กฺทฺ๑:๒๐ฯ๑ฯ๔": "อถ โข สกฺโก เทวานมินฺโท ภควโต เจตสา เจโตปริวิตกฺกมญฺญาย ปาณินา โปกฺขรณึ ขณิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑ฯ๕": "“อิธ, ภนฺเต, ภควา ปํสุกูลํ โธวตู”ติฯ ",
  "ปฺลิ-ตฺวฺ-กฺทฺ๑:๒๐ฯ๑ฯ๖": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑ฯ๗": "“กิมฺหิ นุ โข อหํ ปํสุกูลํ ปริมทฺเทยฺยนฺ”ติ? ",
  "ปฺลิ-ตฺวฺ-กฺทฺ๑:๒๐ฯ๑ฯ๘": "อถ โข สกฺโก เทวานมินฺโท ภควโต เจตสา เจโตปริวิตกฺกมญฺญาย มหตึ สิลํ อุปนิกฺขิปิ—",
  "ปฺลิ-ตฺวฺ-กฺทฺ๑:๒๐ฯ๑ฯ๙": "“อิธ, ภนฺเต, ภควา ปํสุกูลํ ปริมทฺทตู”ติฯ ",
  "ปฺลิ-ตฺวฺ-กฺทฺ๑:๒๐ฯ๒ฯ๑": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๒ฯ๒": "“กิมฺหิ นุ โข อหํ อาลมฺพิตฺวา อุตฺตเรยฺยนฺ”ติ? ",
  "ปฺลิ-ตฺวฺ-กฺทฺ๑:๒๐ฯ๒ฯ๓": "อถ โข กกุเธ อธิวตฺถา เทวตา ภควโต เจตสา เจโตปริวิตกฺกมญฺญาย สาขํ โอนาเมสิ—",
  "ปฺลิ-ตฺวฺ-กฺทฺ๑:๒๐ฯ๒ฯ๔": "“อิธ, ภนฺเต, ภควา อาลมฺพิตฺวา อุตฺตรตู”ติฯ ",
  "ปฺลิ-ตฺวฺ-กฺทฺ๑:๒๐ฯ๒ฯ๕": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๒ฯ๖": "“กิมฺหิ นุ โข อหํ ปํสุกูลํ วิสฺสชฺเชยฺยนฺ”ติ? ",
  "ปฺลิ-ตฺวฺ-กฺทฺ๑:๒๐ฯ๒ฯ๗": "อถ โข สกฺโก เทวานมินฺโท ภควโต เจตสา เจโตปริวิตกฺกมญฺญาย มหตึ สิลํ อุปนิกฺขิปิ—",
  "ปฺลิ-ตฺวฺ-กฺทฺ๑:๒๐ฯ๒ฯ๘": "“อิธ, ภนฺเต, ภควา ปํสุกูลํ วิสฺสชฺเชตู”ติฯ ",
  "ปฺลิ-ตฺวฺ-กฺทฺ๑:๒๐ฯ๓ฯ๑": "อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๓ฯ๒": "“กาโล, มหาสมณ, นิฏฺฐิตํ ภตฺตํฯ ",
  "ปฺลิ-ตฺวฺ-กฺทฺ๑:๒๐ฯ๓ฯ๓": "กึ นุ โข, มหาสมณ, นายํ ปุพฺเพ อิธ โปกฺขรณี, สายํ อิธ โปกฺขรณีฯ ",
  "ปฺลิ-ตฺวฺ-กฺทฺ๑:๒๐ฯ๓ฯ๔": "นยิมา สิลา ปุพฺเพ อุปนิกฺขิตฺตาฯ ",
  "ปฺลิ-ตฺวฺ-กฺทฺ๑:๒๐ฯ๓ฯ๕": "เกนิมา สิลา อุปนิกฺขิตฺตา? ",
  "ปฺลิ-ตฺวฺ-กฺทฺ๑:๒๐ฯ๓ฯ๖": "นยิมสฺส กกุธสฺส ปุพฺเพ สาขา โอนตา, สายํ สาขา โอนตา”ติฯ ",
  "ปฺลิ-ตฺวฺ-กฺทฺ๑:๒๐ฯ๔ฯ๑": "“อิธ เม, กสฺสป, ปํสุกูลํ อุปฺปนฺนํ อโหสิฯ ",
  "ปฺลิ-ตฺวฺ-กฺทฺ๑:๒๐ฯ๔ฯ๒": "ตสฺส มยฺหํ, กสฺสป, เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๔ฯ๓": "‘กตฺถ นุ โข อหํ ปํสุกูลํ โธเวยฺยนฺ’ติ? ",
  "ปฺลิ-ตฺวฺ-กฺทฺ๑:๒๐ฯ๔ฯ๔": "อถ โข, กสฺสป, สกฺโก เทวานมินฺโท มม เจตสา เจโตปริวิตกฺกมญฺญาย ปาณินา โปกฺขรณึ ขณิตฺวา มํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๔ฯ๕": "‘อิธ, ภนฺเต, ภควา ปํสุกูลํ โธวตู’ติฯ ",
  "ปฺลิ-ตฺวฺ-กฺทฺ๑:๒๐ฯ๔ฯ๖": "สายํ, กสฺสป, อมนุเสฺสน ปาณินา ขณิตา โปกฺขรณีฯ ",
  "ปฺลิ-ตฺวฺ-กฺทฺ๑:๒๐ฯ๔ฯ๗": "ตสฺส มยฺหํ, กสฺสป, เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๔ฯ๘": "‘กิมฺหิ นุ โข อหํ ปํสุกูลํ ปริมทฺเทยฺยนฺ’ติ? ",
  "ปฺลิ-ตฺวฺ-กฺทฺ๑:๒๐ฯ๔ฯ๙": "อถ โข, กสฺสป, สกฺโก เทวานมินฺโท มม เจตสา เจโตปริวิตกฺกมญฺญาย มหตึ สิลํ อุปนิกฺขิปิ—",
  "ปฺลิ-ตฺวฺ-กฺทฺ๑:๒๐ฯ๔ฯ๑๐": "‘อิธ, ภนฺเต, ภควา ปํสุกูลํ ปริมทฺทตู’ติฯ ",
  "ปฺลิ-ตฺวฺ-กฺทฺ๑:๒๐ฯ๔ฯ๑๑": "สายํ, กสฺสป, อมนุเสฺสน อุปนิกฺขิตฺตา สิลาฯ ",
  "ปฺลิ-ตฺวฺ-กฺทฺ๑:๒๐ฯ๕ฯ๑": "ตสฺส มยฺหํ, กสฺสป, เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๕ฯ๒": "‘กิมฺหิ นุ โข อหํ อาลมฺพิตฺวา อุตฺตเรยฺยนฺ’ติ? ",
  "ปฺลิ-ตฺวฺ-กฺทฺ๑:๒๐ฯ๕ฯ๓": "อถ โข, กสฺสป, กกุเธ อธิวตฺถา เทวตา มม เจตสา เจโตปริวิตกฺกมญฺญาย สาขํ โอนาเมสิ—",
  "ปฺลิ-ตฺวฺ-กฺทฺ๑:๒๐ฯ๕ฯ๔": "‘อิธ, ภนฺเต, ภควา อาลมฺพิตฺวา อุตฺตรตู’ติฯ ",
  "ปฺลิ-ตฺวฺ-กฺทฺ๑:๒๐ฯ๕ฯ๕": "สฺวายํ อาหรหตฺโถ กกุโธฯ ",
  "ปฺลิ-ตฺวฺ-กฺทฺ๑:๒๐ฯ๕ฯ๖": "ตสฺส มยฺหํ, กสฺสป, เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๕ฯ๗": "‘กิมฺหิ นุ โข อหํ ปํสุกูลํ วิสฺสชฺเชยฺยนฺ’ติ? ",
  "ปฺลิ-ตฺวฺ-กฺทฺ๑:๒๐ฯ๕ฯ๘": "อถ โข, กสฺสป, สกฺโก เทวานมินฺโท มม เจตสา เจโตปริวิตกฺกมญฺญาย มหตึ สิลํ อุปนิกฺขิปิ—",
  "ปฺลิ-ตฺวฺ-กฺทฺ๑:๒๐ฯ๕ฯ๙": "‘อิธ, ภนฺเต, ภควา ปํสุกูลํ วิสฺสชฺเชตู’ติฯ ",
  "ปฺลิ-ตฺวฺ-กฺทฺ๑:๒๐ฯ๕ฯ๑๐": "สายํ, กสฺสป, อมนุเสฺสน อุปนิกฺขิตฺตา สิลา” ",
  "ปฺลิ-ตฺวฺ-กฺทฺ๑:๒๐ฯ๖ฯ๑": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๖ฯ๒": "“มหิทฺธิโก โข มหาสมโณ มหานุภาโว, ยตฺร หิ นาม สกฺโกปิ เทวานมินฺโท เวยฺยาวจฺจํ กริสฺสติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๖ฯ๓": "อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
  "ปฺลิ-ตฺวฺ-กฺทฺ๑:๒๐ฯ๗ฯ๑": "อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควโต กาลํ อาโรเจสิ—",
  "ปฺลิ-ตฺวฺ-กฺทฺ๑:๒๐ฯ๗ฯ๒": "“กาโล, มหาสมณ, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๗ฯ๓": "“คจฺฉ ตฺวํ, กสฺสป, อายามหนฺ”ติ อุรุเวลกสฺสปํ ชฏิลํ อุโยฺยเชตฺวา ยาย ชมฺพุยา “ชมฺพุทีโป” ปญฺญายติ, ตโต ผลํ คเหตฺวา ปฐมตรํ อาคนฺตฺวา อคฺยาคาเร นิสีทิฯ ",
  "ปฺลิ-ตฺวฺ-กฺทฺ๑:๒๐ฯ๘ฯ๑": "อทฺทสา โข อุรุเวลกสฺสโป ชฏิโล ภควนฺตํ อคฺยาคาเร นิสินฺนํ, ทิสฺวาน ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๘ฯ๒": "“กตเมน ตฺวํ, มหาสมณ, มคฺเคน อาคโต? ",
  "ปฺลิ-ตฺวฺ-กฺทฺ๑:๒๐ฯ๘ฯ๓": "อหํ ตยา ปฐมตรํ ปกฺกนฺโต, โส ตฺวํ ปฐมตรํ อาคนฺตฺวา อคฺยาคาเร นิสินฺโน”ติฯ ",
  "ปฺลิ-ตฺวฺ-กฺทฺ๑:๒๐ฯ๙ฯ๑": "“อิธาหํ, กสฺสป, ตํ อุโยฺยเชตฺวา ยาย ชมฺพุยา ‘ชมฺพุทีโป’ ปญฺญายติ, ตโต ผลํ คเหตฺวา ปฐมตรํ อาคนฺตฺวา อคฺยาคาเร นิสินฺโนฯ ",
  "ปฺลิ-ตฺวฺ-กฺทฺ๑:๒๐ฯ๙ฯ๒": "อิทํ โข, กสฺสป, ชมฺพุผลํ วณฺณสมฺปนฺนํ คนฺธสมฺปนฺนํ รสสมฺปนฺนํฯ ",
  "ปฺลิ-ตฺวฺ-กฺทฺ๑:๒๐ฯ๙ฯ๓": "สเจ อากงฺขสิ ปริภุญฺชา”ติฯ ",
  "ปฺลิ-ตฺวฺ-กฺทฺ๑:๒๐ฯ๙ฯ๔": "“อลํ, มหาสมณ, ตฺวํเยว ตํ อรหสิ, ตฺวํเยว ตํ ปริภุญฺชาหี”ติฯ ",
  "ปฺลิ-ตฺวฺ-กฺทฺ๑:๒๐ฯ๙ฯ๕": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๙ฯ๖": "“มหิทฺธิโก โข มหาสมโณ มหานุภาโว, ยตฺร หิ นาม มํ ปฐมตรํ อุโยฺยเชตฺวา ยาย ชมฺพุยา ‘ชมฺพุทีโป’ ปญฺญายติ, ตโต ผลํ คเหตฺวา ปฐมตรํ อาคนฺตฺวา อคฺยาคาเร นิสีทิสฺสติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๙ฯ๗": "อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
  "ปฺลิ-ตฺวฺ-กฺทฺ๑:๒๐ฯ๑๐ฯ๑": "อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควโต กาลํ อาโรเจสิ—",
  "ปฺลิ-ตฺวฺ-กฺทฺ๑:๒๐ฯ๑๐ฯ๒": "“กาโล, มหาสมณ, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๐ฯ๓": "“คจฺฉ ตฺวํ, กสฺสป, อายามหนฺ”ติ อุรุเวลกสฺสปํ ชฏิลํ อุโยฺยเชตฺวา ยาย ชมฺพุยา “ชมฺพุทีโป” ปญฺญายติ, ตสฺสา อวิทูเร อมฺโพ …เป… ",
  "ปฺลิ-ตฺวฺ-กฺทฺ๑:๒๐ฯ๑๐ฯ๔": "ตสฺสา อวิทูเร อามลกี …เป… ",
  "ปฺลิ-ตฺวฺ-กฺทฺ๑:๒๐ฯ๑๐ฯ๕": "ตสฺสา อวิทูเร หรีตกี …เป… ",
  "ปฺลิ-ตฺวฺ-กฺทฺ๑:๒๐ฯ๑๐ฯ๖": "ตาวตึสํ คนฺตฺวา ปาริจฺฉตฺตกปุปฺผํ คเหตฺวา ปฐมตรํ อาคนฺตฺวา อคฺยาคาเร นิสีทิฯ ",
  "ปฺลิ-ตฺวฺ-กฺทฺ๑:๒๐ฯ๑๐ฯ๗": "อทฺทสา โข อุรุเวลกสฺสโป ชฏิโล ภควนฺตํ อคฺยาคาเร นิสินฺนํ, ทิสฺวาน ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑๐ฯ๘": "“กตเมน ตฺวํ, มหาสมณ, มคฺเคน อาคโต? ",
  "ปฺลิ-ตฺวฺ-กฺทฺ๑:๒๐ฯ๑๐ฯ๙": "อหํ ตยา ปฐมตรํ ปกฺกนฺโต, โส ตฺวํ ปฐมตรํ อาคนฺตฺวา อคฺยาคาเร นิสินฺโน”ติฯ ",
  "ปฺลิ-ตฺวฺ-กฺทฺ๑:๒๐ฯ๑๑ฯ๑": "“อิธาหํ, กสฺสป, ตํ อุโยฺยเชตฺวา ตาวตึสํ คนฺตฺวา ปาริจฺฉตฺตกปุปฺผํ คเหตฺวา ปฐมตรํ อาคนฺตฺวา อคฺยาคาเร นิสินฺโนฯ ",
  "ปฺลิ-ตฺวฺ-กฺทฺ๑:๒๐ฯ๑๑ฯ๒": "อิทํ โข, กสฺสป, ปาริจฺฉตฺตกปุปฺผํ วณฺณสมฺปนฺนํ คนฺธสมฺปนฺนํฯ ",
  "ปฺลิ-ตฺวฺ-กฺทฺ๑:๒๐ฯ๑๑ฯ๓": "สเจ อากงฺขสิ คณฺหา”ติฯ ",
  "ปฺลิ-ตฺวฺ-กฺทฺ๑:๒๐ฯ๑๑ฯ๔": "“อลํ, มหาสมณ, ตฺวํเยว ตํ อรหสิ, ตฺวํเยว ตํ คณฺหา”ติฯ ",
  "ปฺลิ-ตฺวฺ-กฺทฺ๑:๒๐ฯ๑๑ฯ๕": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๑ฯ๖": "“มหิทฺธิโก โข มหาสมโณ มหานุภาโว, ยตฺร หิ นาม มํ ปฐมตรํ อุโยฺยเชตฺวา ตาวตึสํ คนฺตฺวา ปาริจฺฉตฺตกปุปฺผํ คเหตฺวา ปฐมตรํ อาคนฺตฺวา อคฺยาคาเร นิสีทิสฺสติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๒ฯ๑": "เตน โข ปน สมเยน เต ชฏิลา อคฺคึ ปริจริตุกามา น สกฺโกนฺติ กฏฺฐานิ ผาเลตุํฯ ",
  "ปฺลิ-ตฺวฺ-กฺทฺ๑:๒๐ฯ๑๒ฯ๒": "อถ โข เตสํ ชฏิลานํ เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๒ฯ๓": "“นิสฺสํสยํ โข มหาสมณสฺส อิทฺธานุภาโว, ยถา มยํ น สกฺโกม กฏฺฐานิ ผาเลตุนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๒ฯ๔": "อถ โข ภควา อุรุเวลกสฺสปํ ชฏิลํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑๒ฯ๕": "“ผาลิยนฺตุ, กสฺสป, กฏฺฐานี”ติฯ ",
  "ปฺลิ-ตฺวฺ-กฺทฺ๑:๒๐ฯ๑๒ฯ๖": "“ผาลิยนฺตุ, มหาสมณา”ติฯ ",
  "ปฺลิ-ตฺวฺ-กฺทฺ๑:๒๐ฯ๑๒ฯ๗": "สกิเทว ปญฺจ กฏฺฐสตานิ ผาลิยึสุฯ ",
  "ปฺลิ-ตฺวฺ-กฺทฺ๑:๒๐ฯ๑๒ฯ๘": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๒ฯ๙": "“มหิทฺธิโก โข มหาสมโณ มหานุภาโว, ยตฺร หิ นาม กฏฺฐานิปิ ผาลิยิสฺสนฺติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๓ฯ๑": "เตน โข ปน สมเยน เต ชฏิลา อคฺคึ ปริจริตุกามา น สกฺโกนฺติ อคฺคึ อุชฺชเลตุํฯ ",
  "ปฺลิ-ตฺวฺ-กฺทฺ๑:๒๐ฯ๑๓ฯ๒": "อถ โข เตสํ ชฏิลานํ เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๓ฯ๓": "“นิสฺสํสยํ โข มหาสมณสฺส อิทฺธานุภาโว, ยถา มยํ น สกฺโกม อคฺคึ อุชฺชเลตุนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๓ฯ๔": "อถ โข ภควา อุรุเวลกสฺสปํ ชฏิลํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑๓ฯ๕": "“อุชฺชลิยนฺตุ, กสฺสป, อคฺคี”ติฯ ",
  "ปฺลิ-ตฺวฺ-กฺทฺ๑:๒๐ฯ๑๓ฯ๖": "“อุชฺชลิยนฺตุ, มหาสมณา”ติฯ ",
  "ปฺลิ-ตฺวฺ-กฺทฺ๑:๒๐ฯ๑๓ฯ๗": "สกิเทว ปญฺจ อคฺคิสตานิ อุชฺชลิยึสุฯ ",
  "ปฺลิ-ตฺวฺ-กฺทฺ๑:๒๐ฯ๑๓ฯ๘": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๓ฯ๙": "“มหิทฺธิโก โข มหาสมโณ มหานุภาโว, ยตฺร หิ นาม อคฺคีปิ อุชฺชลิยิสฺสนฺติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๔ฯ๑": "เตน โข ปน สมเยน เต ชฏิลา อคฺคึ ปริจริตฺวา น สกฺโกนฺติ อคฺคึ วิชฺฌาเปตุํฯ ",
  "ปฺลิ-ตฺวฺ-กฺทฺ๑:๒๐ฯ๑๔ฯ๒": "อถ โข เตสํ ชฏิลานํ เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๔ฯ๓": "“นิสฺสํสยํ โข มหาสมณสฺส อิทฺธานุภาโว, ยถา มยํ น สกฺโกม อคฺคึ วิชฺฌาเปตุนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๔ฯ๔": "อถ โข ภควา อุรุเวลกสฺสปํ ชฏิลํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑๔ฯ๕": "“วิชฺฌายนฺตุ, กสฺสป, อคฺคี”ติฯ ",
  "ปฺลิ-ตฺวฺ-กฺทฺ๑:๒๐ฯ๑๔ฯ๖": "“วิชฺฌายนฺตุ, มหาสมณา”ติฯ ",
  "ปฺลิ-ตฺวฺ-กฺทฺ๑:๒๐ฯ๑๔ฯ๗": "สกิเทว ปญฺจ อคฺคิสตานิ วิชฺฌายึสุฯ ",
  "ปฺลิ-ตฺวฺ-กฺทฺ๑:๒๐ฯ๑๔ฯ๘": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๔ฯ๙": "“มหิทฺธิโก โข มหาสมโณ มหานุภาโว, ยตฺร หิ นาม อคฺคีปิ วิชฺฌายิสฺสนฺติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๕ฯ๑": "เตน โข ปน สมเยน เต ชฏิลา สีตาสุ เหมนฺติกาสุ รตฺตีสุ อนฺตรฏฺฐกาสุ หิมปาตสมเย นชฺชา เนรญฺชราย อุมฺมุชฺชนฺติปิ, นิมุชฺชนฺติปิ, อุมฺมุชฺชนนิมุชฺชนมฺปิ กโรนฺติฯ ",
  "ปฺลิ-ตฺวฺ-กฺทฺ๑:๒๐ฯ๑๕ฯ๒": "อถ โข ภควา ปญฺจมตฺตานิ มนฺทามุขิสตานิ อภินิมฺมินิ, ยตฺถ เต ชฏิลา อุตฺตริตฺวา วิสิพฺเพสุํฯ ",
  "ปฺลิ-ตฺวฺ-กฺทฺ๑:๒๐ฯ๑๕ฯ๓": "อถ โข เตสํ ชฏิลานํ เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๕ฯ๔": "“นิสฺสํสยํ โข มหาสมณสฺส อิทฺธานุภาโว, ยถยิมา มนฺทามุขิโย นิมฺมิตา”ติฯ ",
  "ปฺลิ-ตฺวฺ-กฺทฺ๑:๒๐ฯ๑๕ฯ๕": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๕ฯ๖": "“มหิทฺธิโก โข มหาสมโณ มหานุภาโว, ยตฺร หิ นาม ตาว พหู มนฺทามุขิโยปิ อภินิมฺมินิสฺสติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๖ฯ๑": "เตน โข ปน สมเยน มหา อกาลเมโฆ ปาวสฺสิ, มหา อุทกวาหโก สญฺชายิฯ ",
  "ปฺลิ-ตฺวฺ-กฺทฺ๑:๒๐ฯ๑๖ฯ๒": "ยสฺมึ ปเทเส ภควา วิหรติ, โส ปเทโส อุทเกน น โอตฺถโฏ โหติฯ ",
  "ปฺลิ-ตฺวฺ-กฺทฺ๑:๒๐ฯ๑๖ฯ๓": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๖ฯ๔": "“ยนฺนูนาหํ สมนฺตา อุทกํ อุสฺสาเรตฺวา มชฺเฌ เรณุหตาย ภูมิยา จงฺกเมยฺยนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๖ฯ๕": "อถ โข ภควา สมนฺตา อุทกํ อุสฺสาเรตฺวา มชฺเฌ เรณุหตาย ภูมิยา จงฺกมิฯ ",
  "ปฺลิ-ตฺวฺ-กฺทฺ๑:๒๐ฯ๑๖ฯ๖": "อถ โข อุรุเวลกสฺสโป ชฏิโล—",
  "ปฺลิ-ตฺวฺ-กฺทฺ๑:๒๐ฯ๑๖ฯ๗": "“มา เหว โข มหาสมโณ อุทเกน วูโฬฺห อโหสี”ติ นาวาย สมฺพหุเลหิ ชฏิเลหิ สทฺธึ ยสฺมึ ปเทเส ภควา วิหรติ ตํ ปเทสํ อคมาสิฯ ",
  "ปฺลิ-ตฺวฺ-กฺทฺ๑:๒๐ฯ๑๖ฯ๘": "อทฺทสา โข อุรุเวลกสฺสโป ชฏิโล ภควนฺตํ สมนฺตา อุทกํ อุสฺสาเรตฺวา มชฺเฌ เรณุหตาย ภูมิยา จงฺกมนฺตํ, ทิสฺวาน ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑๖ฯ๙": "“อิทํ นุ ตฺวํ, มหาสมณา”ติ? ",
  "ปฺลิ-ตฺวฺ-กฺทฺ๑:๒๐ฯ๑๖ฯ๑๐": "“อยมหมสฺมิ, กสฺสปา”ติ ",
  "ปฺลิ-ตฺวฺ-กฺทฺ๑:๒๐ฯ๑๖ฯ๑๑": "ภควา เวหาสํ อพฺภุคฺคนฺตฺวา นาวาย ปจฺจุฏฺฐาสิฯ ",
  "ปฺลิ-ตฺวฺ-กฺทฺ๑:๒๐ฯ๑๖ฯ๑๒": "อถ โข อุรุเวลกสฺสปสฺส ชฏิลสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๖ฯ๑๓": "“มหิทฺธิโก โข มหาสมโณ มหานุภาโว, ยตฺร หิ นาม อุทกมฺปิ น ปวาหิสฺสติ, น เตฺวว จ โข อรหา ยถา อหนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๗ฯ๑": "อถ โข ภควโต เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๑๗ฯ๒": "“จิรมฺปิ โข อิมสฺส โมฆปุริสสฺส เอวํ ภวิสฺสติ—",
  "ปฺลิ-ตฺวฺ-กฺทฺ๑:๒๐ฯ๑๗ฯ๓": "‘มหิทฺธิโก โข มหาสมโณ มหานุภาโว, น เตฺวว จ โข อรหา ยถา อหนฺ’ติ; ",
  "ปฺลิ-ตฺวฺ-กฺทฺ๑:๒๐ฯ๑๗ฯ๔": "ยนฺนูนาหํ อิมํ ชฏิลํ สํเวเชยฺยนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๗ฯ๕": "อถ โข ภควา อุรุเวลกสฺสปํ ชฏิลํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑๗ฯ๖": "“เนว จ โข ตฺวํ, กสฺสป, อรหา, นาปิ อรหตฺตมคฺคสมาปนฺโนฯ ",
  "ปฺลิ-ตฺวฺ-กฺทฺ๑:๒๐ฯ๑๗ฯ๗": "สาปิ เต ปฏิปทา นตฺถิ, ยาย ตฺวํ อรหา วา อสฺสสิ, อรหตฺตมคฺคํ วา สมาปนฺโน”ติฯ ",
  "ปฺลิ-ตฺวฺ-กฺทฺ๑:๒๐ฯ๑๗ฯ๘": "อถ โข อุรุเวลกสฺสโป ชฏิโล ภควโต ปาเทสุ สิรสา นิปติตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑๗ฯ๙": "“ลเภยฺยาหํ, ภนฺเต, ภควโต สนฺติเก ปพฺพชฺชํ, ลเภยฺยํ อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๘ฯ๑": "“ตฺวํ โขสิ, กสฺสป, ปญฺจนฺนํ ชฏิลสตานํ นายโก วินายโก อคฺโค ปมุโข ปาโมกฺโขฯ ",
  "ปฺลิ-ตฺวฺ-กฺทฺ๑:๒๐ฯ๑๘ฯ๒": "เตปิ ตาว อปโลเกหิ, ยถา เต มญฺญิสฺสนฺติ ตถา เต กริสฺสนฺตี”ติฯ ",
  "ปฺลิ-ตฺวฺ-กฺทฺ๑:๒๐ฯ๑๘ฯ๓": "อถ โข อุรุเวลกสฺสโป ชฏิโล เยน เต ชฏิลา เตนุปสงฺกมิ, อุปสงฺกมิตฺวา เต ชฏิเล เอตทโวจ—",
  "ปฺลิ-ตฺวฺ-กฺทฺ๑:๒๐ฯ๑๘ฯ๔": "“อิจฺฉามหํ, โภ, มหาสมเณ พฺรหฺมจริยํ จริตุํ, ยถา ภวนฺโต มญฺญนฺติ ตถา กโรนฺตู”ติฯ ",
  "ปฺลิ-ตฺวฺ-กฺทฺ๑:๒๐ฯ๑๘ฯ๕": "“จิรปฏิกา มยํ, โภ, มหาสมเณ อภิปฺปสนฺนา, สเจ ภวํ, มหาสมเณ พฺรหฺมจริยํ จริสฺสติ, สพฺเพว มยํ มหาสมเณ พฺรหฺมจริยํ จริสฺสามา”ติฯ ",
  "ปฺลิ-ตฺวฺ-กฺทฺ๑:๒๐ฯ๑๙ฯ๑": "อถ โข เต ชฏิลา เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก ปวาเหตฺวา เยน ภควา เตนุปสงฺกมึสุ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๒๐ฯ๑๙ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๑๙ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๒๐ฯ๑๙ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๒๐ฯ๑๙ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๒๐ฯ๒๐ฯ๑": "อทฺทสา โข นทีกสฺสโป ชฏิโล เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก วุยฺหมาเน, ทิสฺวานสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๒๐ฯ๒": "“มา เหว เม ภาตุโน อุปสคฺโค อโหสี”ติฯ ",
  "ปฺลิ-ตฺวฺ-กฺทฺ๑:๒๐ฯ๒๐ฯ๓": "ชฏิเล ปาเหสิ—",
  "ปฺลิ-ตฺวฺ-กฺทฺ๑:๒๐ฯ๒๐ฯ๔": "“คจฺฉถ เม ภาตรํ ชานาถา”ติฯ ",
  "ปฺลิ-ตฺวฺ-กฺทฺ๑:๒๐ฯ๒๐ฯ๕": "สามญฺจ ตีหิ ชฏิลสเตหิ สทฺธึ เยนายสฺมา อุรุเวลกสฺสโป เตนุปสงฺกมิ, อุปสงฺกมิตฺวา อายสฺมนฺตํ อุรุเวลกสฺสปํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๒๐ฯ๖": "“อิทํ นุ โข, กสฺสป, เสโยฺย”ติ? ",
  "ปฺลิ-ตฺวฺ-กฺทฺ๑:๒๐ฯ๒๐ฯ๗": "“อามาวุโส, อิทํ เสโยฺย”ติฯ ",
  "ปฺลิ-ตฺวฺ-กฺทฺ๑:๒๐ฯ๒๑ฯ๑": "อถ โข เต ชฏิลา เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก ปวาเหตฺวา เยน ภควา เตนุปสงฺกมึสุ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๒๐ฯ๒๑ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๒๑ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๒๐ฯ๒๑ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๒๐ฯ๒๑ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๒๐ฯ๒๒ฯ๑": "อทฺทสา โข คยากสฺสโป ชฏิโล เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก วุยฺหมาเน, ทิสฺวานสฺส เอตทโหสิ—",
  "ปฺลิ-ตฺวฺ-กฺทฺ๑:๒๐ฯ๒๒ฯ๒": "“มา เหว เม ภาตูนํ อุปสคฺโค อโหสี”ติฯ ",
  "ปฺลิ-ตฺวฺ-กฺทฺ๑:๒๐ฯ๒๒ฯ๓": "ชฏิเล ปาเหสิ—",
  "ปฺลิ-ตฺวฺ-กฺทฺ๑:๒๐ฯ๒๒ฯ๔": "“คจฺฉถ เม ภาตโร ชานาถา”ติฯ ",
  "ปฺลิ-ตฺวฺ-กฺทฺ๑:๒๐ฯ๒๒ฯ๕": "สามญฺจ ทฺวีหิ ชฏิลสเตหิ สทฺธึ เยนายสฺมา อุรุเวลกสฺสโป เตนุปสงฺกมิ, อุปสงฺกมิตฺวา อายสฺมนฺตํ อุรุเวลกสฺสปํ เอตทโวจ—",
  "ปฺลิ-ตฺวฺ-กฺทฺ๑:๒๐ฯ๒๒ฯ๖": "“อิทํ นุ โข, กสฺสป, เสโยฺย”ติ? ",
  "ปฺลิ-ตฺวฺ-กฺทฺ๑:๒๐ฯ๒๒ฯ๗": "“อามาวุโส, อิทํ เสโยฺย”ติฯ ",
  "ปฺลิ-ตฺวฺ-กฺทฺ๑:๒๐ฯ๒๓ฯ๑": "อถ โข เต ชฏิลา เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก ปวาเหตฺวา เยน ภควา เตนุปสงฺกมึสุ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๒๐ฯ๒๓ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๒๐ฯ๒๓ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๒๐ฯ๒๓ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๒๐ฯ๒๓ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๒๐ฯ๒๔ฯ๑": "ภควโต อธิฏฺฐาเนน ปญฺจ กฏฺฐสตานิ น ผาลิยึสุ, ผาลิยึสุ; ",
  "ปฺลิ-ตฺวฺ-กฺทฺ๑:๒๐ฯ๒๔ฯ๒": "อคฺคี น อุชฺชลิยึสุ, อุชฺชลิยึสุ; ",
  "ปฺลิ-ตฺวฺ-กฺทฺ๑:๒๐ฯ๒๔ฯ๓": "น วิชฺฌายึสุ, วิชฺฌายึสุ; ",
  "ปฺลิ-ตฺวฺ-กฺทฺ๑:๒๐ฯ๒๔ฯ๔": "ปญฺจมนฺทามุขิสตานิ อภินิมฺมินิฯ ",
  "ปฺลิ-ตฺวฺ-กฺทฺ๑:๒๐ฯ๒๔ฯ๕": "เอเตน นเยน อฑฺฒุฑฺฒปาฏิหาริยสหสฺสานิ โหนฺติฯ ",
  "ปฺลิ-ตฺวฺ-กฺทฺ๑:๒๑ฯ๑ฯ๑": "อถ โข ภควา อุรุเวลายํ ยถาภิรนฺตํ วิหริตฺวา เยน คยาสีสํ เตน ปกฺกามิ มหตา ภิกฺขุสงฺเฆน สทฺธึ ภิกฺขุสหเสฺสน สพฺเพเหว ปุราณชฏิเลหิฯ ",
  "ปฺลิ-ตฺวฺ-กฺทฺ๑:๒๑ฯ๑ฯ๒": "ตตฺร สุทํ ภควา คยายํ วิหรติ คยาสีเส สทฺธึ ภิกฺขุสหเสฺสนฯ ",
  "ปฺลิ-ตฺวฺ-กฺทฺ๑:๒๑ฯ๒ฯ๑": "ตตฺร โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๒๑ฯ๒ฯ๒": "“สพฺพํ, ภิกฺขเว, อาทิตฺตํฯ ",
  "ปฺลิ-ตฺวฺ-กฺทฺ๑:๒๑ฯ๒ฯ๓": "กิญฺจ, ภิกฺขเว, สพฺพํ อาทิตฺตํ? ",
  "ปฺลิ-ตฺวฺ-กฺทฺ๑:๒๑ฯ๒ฯ๔": "จกฺขุ อาทิตฺตํ, รูปา อาทิตฺตา, จกฺขุวิญฺญาณํ อาทิตฺตํ, จกฺขุสมฺผโสฺส อาทิตฺโต, ยมิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
  "ปฺลิ-ตฺวฺ-กฺทฺ๑:๒๑ฯ๒ฯ๕": "เกน อาทิตฺตํ? ",
  "ปฺลิ-ตฺวฺ-กฺทฺ๑:๒๑ฯ๒ฯ๖": "ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๑": "โสตํ อาทิตฺตํ, สทฺทา อาทิตฺตา, โสตวิญฺญาณํ อาทิตฺตํ, โสตสมฺผโสฺส อาทิตฺโต, ยมิทํ โสตสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๒": "เกน อาทิตฺตํ? ",
  "ปฺลิ-ตฺวฺ-กฺทฺ๑:๒๑ฯ๓ฯ๓": "ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๔": "ฆานํ อาทิตฺตํ, คนฺธา อาทิตฺตา, ฆานวิญฺญาณํ อาทิตฺตํ, ฆานสมฺผโสฺส อาทิตฺโต, ยมิทํ ฆานสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๕": "เกน อาทิตฺตํ? ",
  "ปฺลิ-ตฺวฺ-กฺทฺ๑:๒๑ฯ๓ฯ๖": "ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๗": "ชิวฺหา อาทิตฺตา, รสา อาทิตฺตา, ชิวฺหาวิญฺญาณํ อาทิตฺตํ ชิวฺหาสมฺผโสฺส อาทิตฺโต, ยมิทํ ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๘": "เกน อาทิตฺตํ? ",
  "ปฺลิ-ตฺวฺ-กฺทฺ๑:๒๑ฯ๓ฯ๙": "ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๑๐": "กาโย อาทิตฺโต, โผฏฺฐพฺพา อาทิตฺตา, กายวิญฺญาณํ อาทิตฺตํ กายสมฺผโสฺส อาทิตฺโต, ยมิทํ กายสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๑๑": "เกน อาทิตฺตํ? ",
  "ปฺลิ-ตฺวฺ-กฺทฺ๑:๒๑ฯ๓ฯ๑๒": "ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๑๓": "มโน อาทิตฺโต, ธมฺมา อาทิตฺตา, มโนวิญฺญาณํ อาทิตฺตํ มโนสมฺผโสฺส อาทิตฺโต, ยมิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
  "ปฺลิ-ตฺวฺ-กฺทฺ๑:๒๑ฯ๓ฯ๑๔": "เกน อาทิตฺตํ? ",
  "ปฺลิ-ตฺวฺ-กฺทฺ๑:๒๑ฯ๓ฯ๑๕": "ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
  "ปฺลิ-ตฺวฺ-กฺทฺ๑:๒๑ฯ๔ฯ๑": "เอวํ ปสฺสํ, ภิกฺขเว, สุตวา อริยสาวโก จกฺขุสฺมิมฺปิ นิพฺพินฺทติ, รูเปสุปิ นิพฺพินฺทติ, จกฺขุวิญฺญาเณปิ นิพฺพินฺทติ, จกฺขุสมฺผเสฺสปิ นิพฺพินฺทติ, ยมิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา, ตสฺมิมฺปิ นิพฺพินฺทติฯ ",
  "ปฺลิ-ตฺวฺ-กฺทฺ๑:๒๑ฯ๔ฯ๒": "โสตสฺมิมฺปิ นิพฺพินฺทติ, สทฺเทสุปิ นิพฺพินฺทติ …เป… ",
  "ปฺลิ-ตฺวฺ-กฺทฺ๑:๒๑ฯ๔ฯ๓": "ฆานสฺมิมฺปิ นิพฺพินฺทติ, คนฺเธสุปิ นิพฺพินฺทติ …เป… ",
  "ปฺลิ-ตฺวฺ-กฺทฺ๑:๒๑ฯ๔ฯ๔": "ชิวฺหายปิ นิพฺพินฺทติ, รเสสุปิ นิพฺพินฺทติ …เป… ",
  "ปฺลิ-ตฺวฺ-กฺทฺ๑:๒๑ฯ๔ฯ๕": "กายสฺมิมฺปิ นิพฺพินฺทติ, โผฏฺฐพฺเพสุปิ นิพฺพินฺทติ …เป… ",
  "ปฺลิ-ตฺวฺ-กฺทฺ๑:๒๑ฯ๔ฯ๖": "มนสฺมิมฺปิ นิพฺพินฺทติ, ธมฺเมสุปิ นิพฺพินฺทติ, มโนวิญฺญาเณปิ นิพฺพินฺทติ, มโนสมฺผเสฺสปิ นิพฺพินฺทติ, ยมิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตสฺมิมฺปิ นิพฺพินฺทติ, ",
  "ปฺลิ-ตฺวฺ-กฺทฺ๑:๒๑ฯ๔ฯ๗": "นิพฺพินฺทํ วิรชฺชติ, วิราคา วิมุจฺจติ, วิมุตฺตสฺมึ วิมุตฺตมิติ ญาณํ โหติฯ ",
  "ปฺลิ-ตฺวฺ-กฺทฺ๑:๒๑ฯ๔ฯ๘": "ขีณา ชาติ, วุสิตํ พฺรหฺมจริยํ, กตํ กรณียํ, นาปรํ อิตฺถตฺตายาติ ปชานาตี”ติฯ ",
  "ปฺลิ-ตฺวฺ-กฺทฺ๑:๒๑ฯ๔ฯ๙": "อิมสฺมิญฺจ ปน เวยฺยากรณสฺมึ ภญฺญมาเน ตสฺส ภิกฺขุสหสฺสสฺส อนุปาทาย อาสเวหิ จิตฺตานิ วิมุจฺจึสุฯ ",
  "ปฺลิ-ตฺวฺ-กฺทฺ๑:๒๑ฯ๔ฯ๑๐": "อาทิตฺตปริยายสุตฺตํ นิฏฺฐิตํฯ ",
  "ปฺลิ-ตฺวฺ-กฺทฺ๑:๒๑ฯ๔ฯ๑๑": "อุรุเวลปาฏิหาริยํ ตติยภาณวาโร นิฏฺฐิโตฯ ",
  "ปฺลิ-ตฺวฺ-กฺทฺ๑:๒๒ฯ๑ฯ๐": "๑๓ฯ พิมฺพิสารสมาคมกถา ",
  "ปฺลิ-ตฺวฺ-กฺทฺ๑:๒๒ฯ๑ฯ๑": "อถ โข ภควา คยาสีเส ยถาภิรนฺตํ วิหริตฺวา เยน ราชคหํ เตน จาริกํ ปกฺกามิ, มหตา ภิกฺขุสงฺเฆน สทฺธึ ภิกฺขุสหเสฺสน สพฺเพเหว ปุราณชฏิเลหิฯ ",
  "ปฺลิ-ตฺวฺ-กฺทฺ๑:๒๒ฯ๑ฯ๒": "อถ โข ภควา อนุปุพฺเพน จาริกํ จรมาโน เยน ราชคหํ ตทวสริฯ ",
  "ปฺลิ-ตฺวฺ-กฺทฺ๑:๒๒ฯ๑ฯ๓": "ตตฺร สุทํ ภควา ราชคเห วิหรติ ลฏฺฐิวเน สุปฺปติฏฺเฐ เจติเยฯ ",
  "ปฺลิ-ตฺวฺ-กฺทฺ๑:๒๒ฯ๒ฯ๑": "อโสฺสสิ โข ราชา มาคโธ เสนิโย พิมฺพิสาโร—",
  "ปฺลิ-ตฺวฺ-กฺทฺ๑:๒๒ฯ๒ฯ๒": "“สมโณ ขลุ โภ โคตโม สกฺยปุตฺโต สกฺยกุลา ปพฺพชิโต ราชคหํ อนุปฺปตฺโต ราชคเห วิหรติ ลฏฺฐิวเน สุปฺปติฏฺเฐ เจติเยฯ ",
  "ปฺลิ-ตฺวฺ-กฺทฺ๑:๒๒ฯ๒ฯ๓": "ตํ โข ปน ภควนฺตํ โคตมํ เอวํ กลฺยาโณ กิตฺติสทฺโท อพฺภุคฺคโต—",
  "ปฺลิ-ตฺวฺ-กฺทฺ๑:๒๒ฯ๒ฯ๔": "อิติปิ โส ภควา อรหํ สมฺมาสมฺพุทฺโธ วิชฺชาจรณสมฺปนฺโน สุคโต โลกวิทู อนุตฺตโร ปุริสทมฺมสารถิ สตฺถา เทวมนุสฺสานํ พุทฺโธ ภควาฯ ",
  "ปฺลิ-ตฺวฺ-กฺทฺ๑:๒๒ฯ๒ฯ๕": "โส อิมํ โลกํ สเทวกํ สมารกํ สพฺรหฺมกํ สสฺสมณพฺราหฺมณึ ปชํ สเทวมนุสฺสํ สยํ อภิญฺญา สจฺฉิกตฺวา ปเวเทติฯ ",
  "ปฺลิ-ตฺวฺ-กฺทฺ๑:๒๒ฯ๒ฯ๖": "โส ธมฺมํ เทเสติ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสติฯ ",
  "ปฺลิ-ตฺวฺ-กฺทฺ๑:๒๒ฯ๒ฯ๗": "สาธุ โข ปน ตถารูปานํ อรหตํ ทสฺสนํ โหตี”ติฯ ",
  "ปฺลิ-ตฺวฺ-กฺทฺ๑:๒๒ฯ๓ฯ๑": "อถ โข ราชา มาคโธ เสนิโย พิมฺพิสาโร ทฺวาทสนหุเตหิ มาคธิเกหิ พฺราหฺมณคหปติเกหิ ปริวุโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๒๒ฯ๓ฯ๒": "เตปิ โข ทฺวาทสนหุตา มาคธิกา พฺราหฺมณคหปติกา อปฺเปกจฺเจ ภควนฺตํ อภิวาเทตฺวา เอกมนฺตํ นิสีทึสุ, อปฺเปกจฺเจ ภควตา สทฺธึ สมฺโมทึสุ, สมฺโมทนียํ กถํ สารณียํ วีติสาเรตฺวา เอกมนฺตํ นิสีทึสุ, อปฺเปกจฺเจ เยน ภควา เตนญฺชลึ ปณาเมตฺวา เอกมนฺตํ นิสีทึสุ, อปฺเปกจฺเจ ภควโต สนฺติเก นามโคตฺตํ สาเวตฺวา เอกมนฺตํ นิสีทึสุ, อปฺเปกจฺเจ ตุณฺหีภูตา เอกมนฺตํ นิสีทึสุฯ ",
  "ปฺลิ-ตฺวฺ-กฺทฺ๑:๒๒ฯ๔ฯ๑": "อถ โข เตสํ ทฺวาทสนหุตานํ มาคธิกานํ พฺราหฺมณคหปติกานํ เอตทโหสิ—",
  "ปฺลิ-ตฺวฺ-กฺทฺ๑:๒๒ฯ๔ฯ๒": "“กึ นุ โข มหาสมโณ อุรุเวลกสฺสเป พฺรหฺมจริยํ จรติ, อุทาหุ อุรุเวลกสฺสโป มหาสมเณ พฺรหฺมจริยํ จรตี”ติ? ",
  "ปฺลิ-ตฺวฺ-กฺทฺ๑:๒๒ฯ๔ฯ๓": "อถ โข ภควา เตสํ ทฺวาทสนหุตานํ มาคธิกานํ พฺราหฺมณคหปติกานํ เจตสา เจโตปริวิตกฺกมญฺญาย อายสฺมนฺตํ อุรุเวลกสฺสปํ คาถาย อชฺฌภาสิ—",
  "ปฺลิ-ตฺวฺ-กฺทฺ๑:๒๒ฯ๔ฯ๔": "“กิเมว ทิสฺวา อุรุเวลวาสิ, ",
  "ปฺลิ-ตฺวฺ-กฺทฺ๑:๒๒ฯ๔ฯ๕": "ปหาสิ อคฺคึ กิสโกวทาโน; ",
  "ปฺลิ-ตฺวฺ-กฺทฺ๑:๒๒ฯ๔ฯ๖": "ปุจฺฉามิ ตํ กสฺสป เอตมตฺถํ, ",
  "ปฺลิ-ตฺวฺ-กฺทฺ๑:๒๒ฯ๔ฯ๗": "กถํ ปหีนํ ตว อคฺคิหุตฺตนฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๔ฯ๘": "“รูเป จ สทฺเท จ อโถ รเส จ, ",
  "ปฺลิ-ตฺวฺ-กฺทฺ๑:๒๒ฯ๔ฯ๙": "กามิตฺถิโย จาภิวทนฺติ ยญฺญา; ",
  "ปฺลิ-ตฺวฺ-กฺทฺ๑:๒๒ฯ๔ฯ๑๐": "เอตํ มลนฺติ อุปธีสุ ญตฺวา, ",
  "ปฺลิ-ตฺวฺ-กฺทฺ๑:๒๒ฯ๔ฯ๑๑": "ตสฺมา น ยิฏฺเฐ น หุเต อรญฺชินฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๕ฯ๑": "“เอตฺเถว เต มโน น รมิตฺถ, ",
  "ปฺลิ-ตฺวฺ-กฺทฺ๑:๒๒ฯ๕ฯ๒": "(กสฺสปาติ ภควา) ",
  "ปฺลิ-ตฺวฺ-กฺทฺ๑:๒๒ฯ๕ฯ๓": "รูเปสุ สทฺเทสุ อโถ รเสสุ; ",
  "ปฺลิ-ตฺวฺ-กฺทฺ๑:๒๒ฯ๕ฯ๔": "อถ โก จรหิ เทวมนุสฺสโลเก, ",
  "ปฺลิ-ตฺวฺ-กฺทฺ๑:๒๒ฯ๕ฯ๕": "รโต มโน กสฺสป พฺรูหิ เมตนฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๕ฯ๖": "“ทิสฺวา ปทํ สนฺตมนูปธีกํ, ",
  "ปฺลิ-ตฺวฺ-กฺทฺ๑:๒๒ฯ๕ฯ๗": "อกิญฺจนํ กามภเว อสตฺตํ; ",
  "ปฺลิ-ตฺวฺ-กฺทฺ๑:๒๒ฯ๕ฯ๘": "อนญฺญถาภาวิมนญฺญเนยฺยํ, ",
  "ปฺลิ-ตฺวฺ-กฺทฺ๑:๒๒ฯ๕ฯ๙": "ตสฺมา น ยิฏฺเฐ น หุเต อรญฺชินฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๖ฯ๑": "อถ โข อายสฺมา อุรุเวลกสฺสโป อุฏฺฐายาสนา เอกํสํ อุตฺตราสงฺคํ กริตฺวา ภควโต ปาเทสุ สิรสา นิปติตฺวา ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๒ฯ๖ฯ๒": "“สตฺถา เม, ภนฺเต, ภควา, สาวโกหมสฺมิ; ",
  "ปฺลิ-ตฺวฺ-กฺทฺ๑:๒๒ฯ๖ฯ๓": "สตฺถา เม, ภนฺเต, ภควา, สาวโกหมสฺมี”ติฯ ",
  "ปฺลิ-ตฺวฺ-กฺทฺ๑:๒๒ฯ๖ฯ๔": "อถ โข เตสํ ทฺวาทสนหุตานํ มาคธิกานํ พฺราหฺมณคหปติกานํ เอตทโหสิ—",
  "ปฺลิ-ตฺวฺ-กฺทฺ๑:๒๒ฯ๖ฯ๕": "“อุรุเวลกสฺสโป มหาสมเณ พฺรหฺมจริยํ จรตี”ติฯ ",
  "ปฺลิ-ตฺวฺ-กฺทฺ๑:๒๒ฯ๗ฯ๑": "อถ โข ภควา เตสํ ทฺวาทสนหุตานํ มาคธิกานํ พฺราหฺมณคหปติกานํ เจตสา เจโตปริวิตกฺกมญฺญาย อนุปุพฺพึ กถํ กเถสิ, เสยฺยถิทํ—",
  "ปฺลิ-ตฺวฺ-กฺทฺ๑:๒๒ฯ๗ฯ๒": "ทานกถํ สีลกถํ สคฺคกถํ กามานํ อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิฯ ",
  "ปฺลิ-ตฺวฺ-กฺทฺ๑:๒๒ฯ๗ฯ๓": "ยทา เต ภควา อญฺญาสิ กลฺลจิตฺเต มุทุจิตฺเต วินีวรณจิตฺเต อุทคฺคจิตฺเต ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ—",
  "ปฺลิ-ตฺวฺ-กฺทฺ๑:๒๒ฯ๗ฯ๔": "ทุกฺขํ, สมุทยํ, นิโรธํ, มคฺคํฯ ",
  "ปฺลิ-ตฺวฺ-กฺทฺ๑:๒๒ฯ๘ฯ๑": "เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
  "ปฺลิ-ตฺวฺ-กฺทฺ๑:๒๒ฯ๘ฯ๒": "เอวเมว เอกาทสนหุตานํ มาคธิกานํ พฺราหฺมณคหปติกานํ พิมฺพิสารปฺปมุขานํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๒๒ฯ๘ฯ๓": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๘ฯ๔": "เอกนหุตํ อุปาสกตฺตํ ปฏิเวเทสิฯ ",
  "ปฺลิ-ตฺวฺ-กฺทฺ๑:๒๒ฯ๙ฯ๑": "อถ โข ราชา มาคโธ เสนิโย พิมฺพิสาโร ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๒ฯ๙ฯ๒": "“ปุพฺเพ เม, ภนฺเต, กุมารสฺส สโต ปญฺจ อสฺสาสกา อเหสุํ, เต เม เอตรหิ สมิทฺธาฯ ",
  "ปฺลิ-ตฺวฺ-กฺทฺ๑:๒๒ฯ๙ฯ๓": "ปุพฺเพ เม, ภนฺเต, กุมารสฺส สโต เอตทโหสิ—",
  "ปฺลิ-ตฺวฺ-กฺทฺ๑:๒๒ฯ๙ฯ๔": "‘อโห วต มํ รชฺเช อภิสิญฺเจยฺยุนฺ’ติ, อยํ โข เม, ภนฺเต, ปฐโม อสฺสาสโก อโหสิ, โส เม เอตรหิ สมิทฺโธฯ ",
  "ปฺลิ-ตฺวฺ-กฺทฺ๑:๒๒ฯ๙ฯ๕": "‘ตสฺส จ เม วิชิตํ อรหํ สมฺมาสมฺพุทฺโธ โอกฺกเมยฺยา’ติ, อยํ โข เม, ภนฺเต, ทุติโย อสฺสาสโก อโหสิ, โส เม เอตรหิ สมิทฺโธฯ ",
  "ปฺลิ-ตฺวฺ-กฺทฺ๑:๒๒ฯ๑๐ฯ๑": "‘ตญฺจาหํ ภควนฺตํ ปยิรุปาเสยฺยนฺ’ติ, อยํ โข เม, ภนฺเต, ตติโย อสฺสาสโก อโหสิ, โส เม เอตรหิ สมิทฺโธฯ ",
  "ปฺลิ-ตฺวฺ-กฺทฺ๑:๒๒ฯ๑๐ฯ๒": "‘โส จ เม ภควา ธมฺมํ เทเสยฺยา’ติ, อยํ โข เม, ภนฺเต, จตุตฺโถ อสฺสาสโก อโหสิ, โส เม เอตรหิ สมิทฺโธฯ ",
  "ปฺลิ-ตฺวฺ-กฺทฺ๑:๒๒ฯ๑๐ฯ๓": "‘ตสฺส จาหํ ภควโต ธมฺมํ อาชาเนยฺยนฺ’ติ, อยํ โข เม, ภนฺเต, ปญฺจโม อสฺสาสโก อโหสิ, โส เม เอตรหิ สมิทฺโธฯ ",
  "ปฺลิ-ตฺวฺ-กฺทฺ๑:๒๒ฯ๑๐ฯ๔": "ปุพฺเพ เม, ภนฺเต, กุมารสฺส สโต อิเม ปญฺจ อสฺสาสกา อเหสุํ, เต เม เอตรหิ สมิทฺธาฯ ",
  "ปฺลิ-ตฺวฺ-กฺทฺ๑:๒๒ฯ๑๑ฯ๑": "อภิกฺกนฺตํ, ภนฺเต, อภิกฺกนฺตํ, ภนฺเตฯ ",
  "ปฺลิ-ตฺวฺ-กฺทฺ๑:๒๒ฯ๑๑ฯ๒": "เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย, ปฏิจฺฉนฺนํ วา วิวเรยฺย, มูฬฺหสฺส วา มคฺคํ อาจิกฺเขยฺย, อนฺธกาเร วา เตลปชฺโชตํ ธาเรยฺย—‘จกฺขุมนฺโต รูปานิ ทกฺขนฺตี’ติ; ",
  "ปฺลิ-ตฺวฺ-กฺทฺ๑:๒๒ฯ๑๑ฯ๓": "เอวเมวํ ภควตา อเนกปริยาเยน ธมฺโม ปกาสิโตฯ ",
  "ปฺลิ-ตฺวฺ-กฺทฺ๑:๒๒ฯ๑๑ฯ๔": "เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
  "ปฺลิ-ตฺวฺ-กฺทฺ๑:๒๒ฯ๑๑ฯ๕": "อุปาสกํ มํ, ภควา ธาเรตุ อชฺชตคฺเค ปาณุเปตํ สรณํ คตํ, อธิวาเสตุ จ เม, ภนฺเต, ภควา, สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
  "ปฺลิ-ตฺวฺ-กฺทฺ๑:๒๒ฯ๑๑ฯ๖": "อธิวาเสสิ ภควา ตุณฺหีภาเวนฯ ",
  "ปฺลิ-ตฺวฺ-กฺทฺ๑:๒๒ฯ๑๒ฯ๑": "อถ โข ราชา มาคโธ เสนิโย พิมฺพิสาโร ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๑:๒๒ฯ๑๒ฯ๒": "อถ โข ราชา มาคโธ เสนิโย พิมฺพิสาโร ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—",
  "ปฺลิ-ตฺวฺ-กฺทฺ๑:๒๒ฯ๑๒ฯ๓": "“กาโล, ภนฺเต, นิฏฺฐิตํ ภตฺตนฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๑๒ฯ๔": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปาวิสิ มหตา ภิกฺขุสงฺเฆน สทฺธึ ภิกฺขุสหเสฺสน สพฺเพเหว ปุราณชฏิเลหิฯ ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑": "เตน โข ปน สมเยน สกฺโก เทวานมินฺโท มาณวกวณฺณํ อภินิมฺมินิตฺวา พุทฺธปฺปมุขสฺส ภิกฺขุสงฺฆสฺส ปุรโต ปุรโต คจฺฉติ อิมา คาถาโย คายมาโน—",
  "ปฺลิ-ตฺวฺ-กฺทฺ๑:๒๒ฯ๑๓ฯ๒": "“ทนฺโต ทนฺเตหิ สห ปุราณชฏิเลหิ, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๓": "วิปฺปมุตฺโต วิปฺปมุตฺเตหิ; ",
  "ปฺลิ-ตฺวฺ-กฺทฺ๑:๒๒ฯ๑๓ฯ๔": "สิงฺคีนิกฺขสวณฺโณ, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๕": "ราชคหํ ปาวิสิ ภควาฯ ",
  "ปฺลิ-ตฺวฺ-กฺทฺ๑:๒๒ฯ๑๓ฯ๖": "มุตฺโต มุตฺเตหิ สห ปุราณชฏิเลหิ, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๗": "วิปฺปมุตฺโต วิปฺปมุตฺเตหิ; ",
  "ปฺลิ-ตฺวฺ-กฺทฺ๑:๒๒ฯ๑๓ฯ๘": "สิงฺคีนิกฺขสวณฺโณ, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๙": "ราชคหํ ปาวิสิ ภควาฯ ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๐": "ติณฺโณ ติณฺเณหิ สห ปุราณชฏิเลหิ, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๑": "วิปฺปมุตฺโต วิปฺปมุตฺเตหิ; ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๒": "สิงฺคีนิกฺขสวณฺโณ, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๓": "ราชคหํ ปาวิสิ ภควาฯ ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๔": "สนฺโต สนฺเตหิ สห ปุราณชฏิเลหิ, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๕": "วิปฺปมุตฺโต วิปฺปมุตฺเตหิ; ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๖": "สิงฺคีนิกฺขสวณฺโณ, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๗": "ราชคหํ ปาวิสิ ภควาฯ ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๘": "ทสวาโส ทสพโล, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๑๙": "ทสธมฺมวิทู ทสภิ จุเปโต; ",
  "ปฺลิ-ตฺวฺ-กฺทฺ๑:๒๒ฯ๑๓ฯ๒๐": "โส ทสสตปริวาโร, ",
  "ปฺลิ-ตฺวฺ-กฺทฺ๑:๒๒ฯ๑๓ฯ๒๑": "ราชคหํ ปาวิสิ ภควา”ติฯ ",
  "ปฺลิ-ตฺวฺ-กฺทฺ๑:๒๒ฯ๑๔ฯ๑": "มนุสฺสา สกฺกํ เทวานมินฺทํ ปสฺสิตฺวา เอวมาหํสุ—",
  "ปฺลิ-ตฺวฺ-กฺทฺ๑:๒๒ฯ๑๔ฯ๒": "“อภิรูโป วตายํ มาณวโก, ทสฺสนีโย วตายํ มาณวโก, ปาสาทิโก วตายํ มาณวโกฯ ",
  "ปฺลิ-ตฺวฺ-กฺทฺ๑:๒๒ฯ๑๔ฯ๓": "กสฺส นุ โข อยํ มาณวโก”ติ? ",
  "ปฺลิ-ตฺวฺ-กฺทฺ๑:๒๒ฯ๑๔ฯ๔": "เอวํ วุตฺเต, สกฺโก เทวานมินฺโท เต มนุเสฺส คาถาย อชฺฌภาสิ—",
  "ปฺลิ-ตฺวฺ-กฺทฺ๑:๒๒ฯ๑๔ฯ๕": "“โย ธีโร สพฺพธิ ทนฺโต, ",
  "ปฺลิ-ตฺวฺ-กฺทฺ๑:๒๒ฯ๑๔ฯ๖": "สุทฺโธ อปฺปฏิปุคฺคโล; ",
  "ปฺลิ-ตฺวฺ-กฺทฺ๑:๒๒ฯ๑๔ฯ๗": "อรหํ สุคโต โลเก, ",
  "ปฺลิ-ตฺวฺ-กฺทฺ๑:๒๒ฯ๑๔ฯ๘": "ตสฺสาหํ ปริจารโก”ติฯ ",
  "ปฺลิ-ตฺวฺ-กฺทฺ๑:๒๒ฯ๑๕ฯ๑": "อถ โข ภควา เยน รญฺโญ มาคธสฺส เสนิยสฺส พิมฺพิสารสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
  "ปฺลิ-ตฺวฺ-กฺทฺ๑:๒๒ฯ๑๕ฯ๒": "อถ โข ราชา มาคโธ เสนิโย พิมฺพิสาโร พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๒๒ฯ๑๖ฯ๑": "เอกมนฺตํ นิสินฺนสฺส โข รญฺโญ มาคธสฺส เสนิยสฺส พิมฺพิสารสฺส เอตทโหสิ—",
  "ปฺลิ-ตฺวฺ-กฺทฺ๑:๒๒ฯ๑๖ฯ๒": "“กตฺถ นุ โข ภควา วิหเรยฺย? ",
  "ปฺลิ-ตฺวฺ-กฺทฺ๑:๒๒ฯ๑๖ฯ๓": "ยํ อสฺส คามโต เนว อติทูเร น อจฺจาสนฺเน, คมนาคมนสมฺปนฺนํ, อตฺถิกานํ อตฺถิกานํ มนุสฺสานํ อภิกฺกมนียํ, ทิวา อปฺปากิณฺณํ, รตฺตึ อปฺปสทฺทํ อปฺปนิคฺโฆสํ วิชนวาตํ, มนุสฺสราหเสฺสยฺยกํ, ปฏิสลฺลานสารุปฺปนฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๑๗ฯ๑": "อถ โข รญฺโญ มาคธสฺส เสนิยสฺส พิมฺพิสารสฺส เอตทโหสิ—",
  "ปฺลิ-ตฺวฺ-กฺทฺ๑:๒๒ฯ๑๗ฯ๒": "“อิทํ โข อมฺหากํ เวฬุวนํ อุยฺยานํ คามโต เนว อติทูเร น อจฺจาสนฺเน คมนาคมนสมฺปนฺนํ อตฺถิกานํ อตฺถิกานํ มนุสฺสานํ อภิกฺกมนียํ ทิวา อปฺปากิณฺณํ รตฺตึ อปฺปสทฺทํ อปฺปนิคฺโฆสํ วิชนวาตํ มนุสฺสราหเสฺสยฺยกํ ปฏิสลฺลานสารุปฺปํฯ ",
  "ปฺลิ-ตฺวฺ-กฺทฺ๑:๒๒ฯ๑๗ฯ๓": "ยนฺนูนาหํ เวฬุวนํ อุยฺยานํ พุทฺธปฺปมุขสฺส ภิกฺขุสงฺฆสฺส ทเทยฺยนฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๑๘ฯ๑": "อถ โข ราชา มาคโธ เสนิโย พิมฺพิสาโร โสวณฺณมยํ ภิงฺการํ คเหตฺวา ภควโต โอโณเชสิ—",
  "ปฺลิ-ตฺวฺ-กฺทฺ๑:๒๒ฯ๑๘ฯ๒": "“เอตาหํ, ภนฺเต, เวฬุวนํ อุยฺยานํ พุทฺธปฺปมุขสฺส ภิกฺขุสงฺฆสฺส ทมฺมี”ติฯ ",
  "ปฺลิ-ตฺวฺ-กฺทฺ๑:๒๒ฯ๑๘ฯ๓": "ปฏิคฺคเหสิ ภควา อารามํฯ ",
  "ปฺลิ-ตฺวฺ-กฺทฺ๑:๒๒ฯ๑๘ฯ๔": "อถ โข ภควา ราชานํ มาคธํ เสนิยํ พิมฺพิสารํ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๑:๒๒ฯ๑๘ฯ๕": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๒๒ฯ๑๘ฯ๖": "“อนุชานามิ, ภิกฺขเว, อารามนฺ”ติฯ ",
  "ปฺลิ-ตฺวฺ-กฺทฺ๑:๒๒ฯ๑๘ฯ๗": "พิมฺพิสารสมาคมกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๒๓ฯ๑ฯ๐": "๑๔ฯ สาริปุตฺตโมคฺคลฺลานปพฺพชฺชากถา ",
  "ปฺลิ-ตฺวฺ-กฺทฺ๑:๒๓ฯ๑ฯ๑": "เตน โข ปน สมเยน สญฺจโย ปริพฺพาชโก ราชคเห ปฏิวสติ มหติยา ปริพฺพาชกปริสาย สทฺธึ อฑฺฒเตเยฺยหิ ปริพฺพาชกสเตหิฯ ",
  "ปฺลิ-ตฺวฺ-กฺทฺ๑:๒๓ฯ๑ฯ๒": "เตน โข ปน สมเยน สาริปุตฺตโมคฺคลฺลานา สญฺจเย ปริพฺพาชเก พฺรหฺมจริยํ จรนฺติฯ ",
  "ปฺลิ-ตฺวฺ-กฺทฺ๑:๒๓ฯ๑ฯ๓": "เตหิ กติกา กตา โหติ—",
  "ปฺลิ-ตฺวฺ-กฺทฺ๑:๒๓ฯ๑ฯ๔": "“โย ปฐมํ อมตํ อธิคจฺฉติ, โส อิตรสฺส อาโรเจตู”ติฯ ",
  "ปฺลิ-ตฺวฺ-กฺทฺ๑:๒๓ฯ๒ฯ๑": "อถ โข อายสฺมา อสฺสชิ ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปิณฺฑาย ปาวิสิ ปาสาทิเกน อภิกฺกนฺเตน ปฏิกฺกนฺเตน อาโลกิเตน วิโลกิเตน สมิญฺชิเตน ปสาริเตน, โอกฺขิตฺตจกฺขุ อิริยาปถสมฺปนฺโนฯ ",
  "ปฺลิ-ตฺวฺ-กฺทฺ๑:๒๓ฯ๒ฯ๒": "อทฺทสา โข สาริปุตฺโต ปริพฺพาชโก อายสฺมนฺตํ อสฺสชึ ราชคเห ปิณฺฑาย จรนฺตํ ปาสาทิเกน อภิกฺกนฺเตน ปฏิกฺกนฺเตน อาโลกิเตน วิโลกิเตน สมิญฺชิเตน ปสาริเตน โอกฺขิตฺตจกฺขุํ อิริยาปถสมฺปนฺนํฯ ",
  "ปฺลิ-ตฺวฺ-กฺทฺ๑:๒๓ฯ๒ฯ๓": "ทิสฺวานสฺส เอตทโหสิ—",
  "ปฺลิ-ตฺวฺ-กฺทฺ๑:๒๓ฯ๒ฯ๔": "“เย วต โลเก อรหนฺโต วา อรหตฺตมคฺคํ วา สมาปนฺนา, อยํ เตสํ ภิกฺขุ อญฺญตโรฯ ",
  "ปฺลิ-ตฺวฺ-กฺทฺ๑:๒๓ฯ๒ฯ๕": "ยนฺนูนาหํ อิมํ ภิกฺขุํ อุปสงฺกมิตฺวา ปุจฺเฉยฺยํ—",
  "ปฺลิ-ตฺวฺ-กฺทฺ๑:๒๓ฯ๒ฯ๖": "‘กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี’”ติ? ",
  "ปฺลิ-ตฺวฺ-กฺทฺ๑:๒๓ฯ๓ฯ๑": "อถ โข สาริปุตฺตสฺส ปริพฺพาชกสฺส เอตทโหสิ—",
  "ปฺลิ-ตฺวฺ-กฺทฺ๑:๒๓ฯ๓ฯ๒": "“อกาโล โข อิมํ ภิกฺขุํ ปุจฺฉิตุํ, อนฺตรฆรํ ปวิฏฺโฐ ปิณฺฑาย จรติฯ ",
  "ปฺลิ-ตฺวฺ-กฺทฺ๑:๒๓ฯ๓ฯ๓": "ยนฺนูนาหํ อิมํ ภิกฺขุํ ปิฏฺฐิโต ปิฏฺฐิโต อนุพนฺเธยฺยํ, อตฺถิเกหิ อุปญฺญาตํ มคฺคนฺ”ติฯ ",
  "ปฺลิ-ตฺวฺ-กฺทฺ๑:๒๓ฯ๓ฯ๔": "อถ โข อายสฺมา อสฺสชิ ราชคเห ปิณฺฑาย จริตฺวา ปิณฺฑปาตํ อาทาย ปฏิกฺกมิฯ ",
  "ปฺลิ-ตฺวฺ-กฺทฺ๑:๒๓ฯ๓ฯ๕": "อถ โข สาริปุตฺโตปิ ปริพฺพาชโก เยนายสฺมา อสฺสชิ เตนุปสงฺกมิ, อุปสงฺกมิตฺวา อายสฺมตา อสฺสชินา สทฺธึ สมฺโมทิ, สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสิฯ ",
  "ปฺลิ-ตฺวฺ-กฺทฺ๑:๒๓ฯ๓ฯ๖": "เอกมนฺตํ ฐิโต โข สาริปุตฺโต ปริพฺพาชโก อายสฺมนฺตํ อสฺสชึ เอตทโวจ—",
  "ปฺลิ-ตฺวฺ-กฺทฺ๑:๒๓ฯ๓ฯ๗": "“วิปฺปสนฺนานิ โข เต, อาวุโส, อินฺทฺริยานิ, ปริสุทฺโธ ฉวิวณฺโณ ปริโยทาโตฯ ",
  "ปฺลิ-ตฺวฺ-กฺทฺ๑:๒๓ฯ๓ฯ๘": "กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี”ติ? ",
  "ปฺลิ-ตฺวฺ-กฺทฺ๑:๒๓ฯ๔ฯ๑": "“อตฺถาวุโส, มหาสมโณ สกฺยปุตฺโต สกฺยกุลา ปพฺพชิโต, ตาหํ ภควนฺตํ อุทฺทิสฺส ปพฺพชิโต, โส จ เม ภควา สตฺถา, ตสฺส จาหํ ภควโต ธมฺมํ โรเจมี”ติฯ ",
  "ปฺลิ-ตฺวฺ-กฺทฺ๑:๒๓ฯ๔ฯ๒": "“กึวาที ปนายสฺมโต สตฺถา, กิมกฺขายี”ติ? ",
  "ปฺลิ-ตฺวฺ-กฺทฺ๑:๒๓ฯ๔ฯ๓": "“อหํ โข, อาวุโส, นโว อจิรปพฺพชิโต, อธุนาคโต อิมํ ธมฺมวินยํ, น ตาหํ สกฺโกมิ วิตฺถาเรน ธมฺมํ เทเสตุํ, อปิ จ เต สงฺขิตฺเตน อตฺถํ วกฺขามี”ติฯ ",
  "ปฺลิ-ตฺวฺ-กฺทฺ๑:๒๓ฯ๔ฯ๔": "อถ โข สาริปุตฺโต ปริพฺพาชโก อายสฺมนฺตํ อสฺสชึ เอตทโวจ—",
  "ปฺลิ-ตฺวฺ-กฺทฺ๑:๒๓ฯ๔ฯ๕": "“โหตุ, อาวุโส—",
  "ปฺลิ-ตฺวฺ-กฺทฺ๑:๒๓ฯ๔ฯ๖": "อปฺปํ วา พหุํ วา ภาสสฺสุ, ",
  "ปฺลิ-ตฺวฺ-กฺทฺ๑:๒๓ฯ๔ฯ๗": "อตฺถํเยว เม พฺรูหิ; ",
  "ปฺลิ-ตฺวฺ-กฺทฺ๑:๒๓ฯ๔ฯ๘": "อตฺเถเนว เม อตฺโถ, ",
  "ปฺลิ-ตฺวฺ-กฺทฺ๑:๒๓ฯ๔ฯ๙": "กึ กาหสิ พฺยญฺชนํ พหุนฺ”ติฯ ",
  "ปฺลิ-ตฺวฺ-กฺทฺ๑:๒๓ฯ๕ฯ๑": "อถ โข อายสฺมา อสฺสชิ สาริปุตฺตสฺส ปริพฺพาชกสฺส อิมํ ธมฺมปริยายํ อภาสิ—",
  "ปฺลิ-ตฺวฺ-กฺทฺ๑:๒๓ฯ๕ฯ๒": "“เย ธมฺมา เหตุปฺปภวา, ",
  "ปฺลิ-ตฺวฺ-กฺทฺ๑:๒๓ฯ๕ฯ๓": "เตสํ เหตุํ ตถาคโต อาห; ",
  "ปฺลิ-ตฺวฺ-กฺทฺ๑:๒๓ฯ๕ฯ๔": "เตสญฺจ โย นิโรโธ, ",
  "ปฺลิ-ตฺวฺ-กฺทฺ๑:๒๓ฯ๕ฯ๕": "เอวํวาที มหาสมโณ”ติฯ ",
  "ปฺลิ-ตฺวฺ-กฺทฺ๑:๒๓ฯ๕ฯ๖": "อถ โข สาริปุตฺตสฺส ปริพฺพาชกสฺส อิมํ ธมฺมปริยายํ สุตฺวา วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๒๓ฯ๕ฯ๗": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
  "ปฺลิ-ตฺวฺ-กฺทฺ๑:๒๓ฯ๕ฯ๘": "“เอเสว ธมฺโม ยทิ ตาวเทว, ",
  "ปฺลิ-ตฺวฺ-กฺทฺ๑:๒๓ฯ๕ฯ๙": "ปจฺจพฺยตฺถ ปทมโสกํ; ",
  "ปฺลิ-ตฺวฺ-กฺทฺ๑:๒๓ฯ๕ฯ๑๐": "อทิฏฺฐํ อพฺภตีตํ, ",
  "ปฺลิ-ตฺวฺ-กฺทฺ๑:๒๓ฯ๕ฯ๑๑": "พหุเกหิ กปฺปนหุเตหี”ติฯ ",
  "ปฺลิ-ตฺวฺ-กฺทฺ๑:๒๓ฯ๖ฯ๑": "อถ โข สาริปุตฺโต ปริพฺพาชโก เยน โมคฺคลฺลาโน ปริพฺพาชโก เตนุปสงฺกมิฯ ",
  "ปฺลิ-ตฺวฺ-กฺทฺ๑:๒๓ฯ๖ฯ๒": "อทฺทสา โข โมคฺคลฺลาโน ปริพฺพาชโก สาริปุตฺตํ ปริพฺพาชกํ ทูรโตว อาคจฺฉนฺตํ, ทิสฺวาน สาริปุตฺตํ ปริพฺพาชกํ เอตทโวจ—",
  "ปฺลิ-ตฺวฺ-กฺทฺ๑:๒๓ฯ๖ฯ๓": "“วิปฺปสนฺนานิ โข เต, อาวุโส, อินฺทฺริยานิ, ปริสุทฺโธ ฉวิวณฺโณ ปริโยทาโตฯ ",
  "ปฺลิ-ตฺวฺ-กฺทฺ๑:๒๓ฯ๖ฯ๔": "กจฺจิ โน ตฺวํ, อาวุโส, อมตํ อธิคโต”ติ? ",
  "ปฺลิ-ตฺวฺ-กฺทฺ๑:๒๓ฯ๖ฯ๕": "“อามาวุโส, อมตํ อธิคโต”ติฯ ",
  "ปฺลิ-ตฺวฺ-กฺทฺ๑:๒๓ฯ๖ฯ๖": "“ยถากถํ ปน ตฺวํ, อาวุโส, อมตํ อธิคโต”ติ? ",
  "ปฺลิ-ตฺวฺ-กฺทฺ๑:๒๓ฯ๗ฯ๑": "“อิธาหํ, อาวุโส, อทฺทสํ อสฺสชึ ภิกฺขุํ ราชคเห ปิณฺฑาย จรนฺตํ ปาสาทิเกน อภิกฺกนฺเตน ปฏิกฺกนฺเตน อาโลกิเตน วิโลกิเตน สมิญฺชิเตน ปสาริเตน โอกฺขิตฺตจกฺขุํ อิริยาปถสมฺปนฺนํฯ ",
  "ปฺลิ-ตฺวฺ-กฺทฺ๑:๒๓ฯ๗ฯ๒": "ทิสฺวาน เม เอตทโหสิ—",
  "ปฺลิ-ตฺวฺ-กฺทฺ๑:๒๓ฯ๗ฯ๓": "‘เย วต โลเก อรหนฺโต วา อรหตฺตมคฺคํ วา สมาปนฺนา, อยํ เตสํ ภิกฺขุ อญฺญตโรฯ ",
  "ปฺลิ-ตฺวฺ-กฺทฺ๑:๒๓ฯ๗ฯ๔": "ยนฺนูนาหํ อิมํ ภิกฺขุํ อุปสงฺกมิตฺวา ปุจฺเฉยฺยํ—",
  "ปฺลิ-ตฺวฺ-กฺทฺ๑:๒๓ฯ๗ฯ๕": "กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี’ติฯ ",
  "ปฺลิ-ตฺวฺ-กฺทฺ๑:๒๓ฯ๘ฯ๑": "ตสฺส มยฺหํ, อาวุโส, เอตทโหสิ—",
  "ปฺลิ-ตฺวฺ-กฺทฺ๑:๒๓ฯ๘ฯ๒": "‘อกาโล โข อิมํ ภิกฺขุํ ปุจฺฉิตุํ อนฺตรฆรํ ปวิฏฺโฐ ปิณฺฑาย จรติ, ยนฺนูนาหํ อิมํ ภิกฺขุํ ปิฏฺฐิโต ปิฏฺฐิโต อนุพนฺเธยฺยํ อตฺถิเกหิ อุปญฺญาตํ มคฺคนฺ’ติฯ ",
  "ปฺลิ-ตฺวฺ-กฺทฺ๑:๒๓ฯ๘ฯ๓": "อถ โข, อาวุโส, อสฺสชิ ภิกฺขุ ราชคเห ปิณฺฑาย จริตฺวา ปิณฺฑปาตํ อาทาย ปฏิกฺกมิฯ ",
  "ปฺลิ-ตฺวฺ-กฺทฺ๑:๒๓ฯ๘ฯ๔": "อถ ขฺวาหํ, อาวุโส, เยน อสฺสชิ ภิกฺขุ เตนุปสงฺกมึ, อุปสงฺกมิตฺวา อสฺสชินา ภิกฺขุนา สทฺธึ สมฺโมทึ, สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสึฯ ",
  "ปฺลิ-ตฺวฺ-กฺทฺ๑:๒๓ฯ๘ฯ๕": "เอกมนฺตํ ฐิโต โข อหํ, อาวุโส, อสฺสชึ ภิกฺขุํ เอตทโวจํ—",
  "ปฺลิ-ตฺวฺ-กฺทฺ๑:๒๓ฯ๘ฯ๖": "‘วิปฺปสนฺนานิ โข เต, อาวุโส, อินฺทฺริยานิ, ปริสุทฺโธ ฉวิวณฺโณ ปริโยทาโตฯ ",
  "ปฺลิ-ตฺวฺ-กฺทฺ๑:๒๓ฯ๙ฯ๑": "กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี’ติ? ",
  "ปฺลิ-ตฺวฺ-กฺทฺ๑:๒๓ฯ๙ฯ๒": "‘อตฺถาวุโส, มหาสมโณ สกฺยปุตฺโต สกฺยกุลา ปพฺพชิโต, ตาหํ ภควนฺตํ อุทฺทิสฺส ปพฺพชิโต, โส จ เม ภควา สตฺถา, ตสฺส จาหํ ภควโต ธมฺมํ โรเจมี’ติฯ ",
  "ปฺลิ-ตฺวฺ-กฺทฺ๑:๒๓ฯ๙ฯ๓": "‘กึวาที ปนายสฺมโต สตฺถา กิมกฺขายี’ติฯ ",
  "ปฺลิ-ตฺวฺ-กฺทฺ๑:๒๓ฯ๙ฯ๔": "‘อหํ โข, อาวุโส, นโว อจิรปพฺพชิโต อธุนาคโต อิมํ ธมฺมวินยํ, น ตาหํ สกฺโกมิ วิตฺถาเรน ธมฺมํ เทเสตุํ, อปิ จ เต สงฺขิตฺเตน อตฺถํ วกฺขามี’ติฯ ",
  "ปฺลิ-ตฺวฺ-กฺทฺ๑:๒๓ฯ๙ฯ๕": "อถ ขฺวาหํ, อาวุโส, อสฺสชึ ภิกฺขุํ เอตทโวจํ—",
  "ปฺลิ-ตฺวฺ-กฺทฺ๑:๒๓ฯ๙ฯ๖": "‘โหตุ, อาวุโส, ",
  "ปฺลิ-ตฺวฺ-กฺทฺ๑:๒๓ฯ๙ฯ๗": "อปฺปํ วา พหุํ วา ภาสสฺสุ, ",
  "ปฺลิ-ตฺวฺ-กฺทฺ๑:๒๓ฯ๙ฯ๘": "อตฺถํเยว เม พฺรูหิ; ",
  "ปฺลิ-ตฺวฺ-กฺทฺ๑:๒๓ฯ๙ฯ๙": "อตฺเถเนว เม อตฺโถ, ",
  "ปฺลิ-ตฺวฺ-กฺทฺ๑:๒๓ฯ๙ฯ๑๐": "กึ กาหสิ พฺยญฺชนํ พหุนฺ’ติฯ ",
  "ปฺลิ-ตฺวฺ-กฺทฺ๑:๒๓ฯ๑๐ฯ๑": "อถ โข, อาวุโส, อสฺสชิ ภิกฺขุ อิมํ ธมฺมปริยายํ อภาสิ—",
  "ปฺลิ-ตฺวฺ-กฺทฺ๑:๒๓ฯ๑๐ฯ๒": "‘เย ธมฺมา เหตุปฺปภวา, ",
  "ปฺลิ-ตฺวฺ-กฺทฺ๑:๒๓ฯ๑๐ฯ๓": "เตสํ เหตุํ ตถาคโต อาห; ",
  "ปฺลิ-ตฺวฺ-กฺทฺ๑:๒๓ฯ๑๐ฯ๔": "เตสญฺจ โย นิโรโธ, ",
  "ปฺลิ-ตฺวฺ-กฺทฺ๑:๒๓ฯ๑๐ฯ๕": "เอวํวาที มหาสมโณ’”ติฯ ",
  "ปฺลิ-ตฺวฺ-กฺทฺ๑:๒๓ฯ๑๐ฯ๖": "อถ โข โมคฺคลฺลานสฺส ปริพฺพาชกสฺส อิมํ ธมฺมปริยายํ สุตฺวา วิรชํ วีตมลํ ธมฺมจกฺขุํ อุทปาทิ—",
  "ปฺลิ-ตฺวฺ-กฺทฺ๑:๒๓ฯ๑๐ฯ๗": "“ยํ กิญฺจิ สมุทยธมฺมํ สพฺพํ ตํ นิโรธธมฺมนฺติฯ ",
  "ปฺลิ-ตฺวฺ-กฺทฺ๑:๒๓ฯ๑๐ฯ๘": "เอเสว ธมฺโม ยทิ ตาวเทว, ",
  "ปฺลิ-ตฺวฺ-กฺทฺ๑:๒๓ฯ๑๐ฯ๙": "ปจฺจพฺยตฺถ ปทมโสกํ; ",
  "ปฺลิ-ตฺวฺ-กฺทฺ๑:๒๓ฯ๑๐ฯ๑๐": "อทิฏฺฐํ อพฺภตีตํ, ",
  "ปฺลิ-ตฺวฺ-กฺทฺ๑:๒๓ฯ๑๐ฯ๑๑": "พหุเกหิ กปฺปนหุเตหี”ติฯ ",
  "ปฺลิ-ตฺวฺ-กฺทฺ๑:๒๔ฯ๑ฯ๑": "อถ โข โมคฺคลฺลาโน ปริพฺพาชโก สาริปุตฺตํ ปริพฺพาชกํ เอตทโวจ—",
  "ปฺลิ-ตฺวฺ-กฺทฺ๑:๒๔ฯ๑ฯ๒": "“คจฺฉาม มยํ, อาวุโส, ภควโต สนฺติเก, โส โน ภควา สตฺถา”ติฯ ",
  "ปฺลิ-ตฺวฺ-กฺทฺ๑:๒๔ฯ๑ฯ๓": "“อิมานิ โข, อาวุโส, อฑฺฒเตยฺยานิ ปริพฺพาชกสตานิ อเมฺห นิสฺสาย อเมฺห สมฺปสฺสนฺตา อิธ วิหรนฺติ, เตปิ ตาว อปโลเกมฯ ",
  "ปฺลิ-ตฺวฺ-กฺทฺ๑:๒๔ฯ๑ฯ๔": "ยถา เต มญฺญิสฺสนฺติ, ตถา เต กริสฺสนฺตี”ติฯ ",
  "ปฺลิ-ตฺวฺ-กฺทฺ๑:๒๔ฯ๑ฯ๕": "อถ โข สาริปุตฺตโมคฺคลฺลานา เยน เต ปริพฺพาชกา เตนุปสงฺกมึสุ, อุปสงฺกมิตฺวา เต ปริพฺพาชเก เอตทโวจุํ—",
  "ปฺลิ-ตฺวฺ-กฺทฺ๑:๒๔ฯ๑ฯ๖": "“คจฺฉาม มยํ, อาวุโส, ภควโต สนฺติเก, โส โน ภควา สตฺถา”ติฯ ",
  "ปฺลิ-ตฺวฺ-กฺทฺ๑:๒๔ฯ๑ฯ๗": "“มยํ อายสฺมนฺเต นิสฺสาย อายสฺมนฺเต สมฺปสฺสนฺตา อิธ วิหราม, สเจ อายสฺมนฺตา มหาสมเณ พฺรหฺมจริยํ จริสฺสนฺติ, สพฺเพว มยํ มหาสมเณ พฺรหฺมจริยํ จริสฺสามา”ติฯ ",
  "ปฺลิ-ตฺวฺ-กฺทฺ๑:๒๔ฯ๒ฯ๑": "อถ โข สาริปุตฺตโมคฺคลฺลานา เยน สญฺจโย ปริพฺพาชโก เตนุปสงฺกมึสุ, อุปสงฺกมิตฺวา สญฺจยํ ปริพฺพาชกํ เอตทโวจุํ—",
  "ปฺลิ-ตฺวฺ-กฺทฺ๑:๒๔ฯ๒ฯ๒": "“คจฺฉาม มยํ, อาวุโส, ภควโต สนฺติเก, โส โน ภควา สตฺถา”ติฯ ",
  "ปฺลิ-ตฺวฺ-กฺทฺ๑:๒๔ฯ๒ฯ๓": "“อลํ, อาวุโส, มา อคมิตฺถ, สพฺเพว ตโย อิมํ คณํ ปริหริสฺสามา”ติฯ ",
  "ปฺลิ-ตฺวฺ-กฺทฺ๑:๒๔ฯ๒ฯ๔": "ทุติยมฺปิ โข …เป… ",
  "ปฺลิ-ตฺวฺ-กฺทฺ๑:๒๔ฯ๒ฯ๕": "ตติยมฺปิ โข สาริปุตฺตโมคฺคลฺลานา สญฺจยํ ปริพฺพาชกํ เอตทโวจุํ—",
  "ปฺลิ-ตฺวฺ-กฺทฺ๑:๒๔ฯ๒ฯ๖": "“คจฺฉาม มยํ, อาวุโส, ภควโต สนฺติเก, โส โน ภควา สตฺถา”ติฯ ",
  "ปฺลิ-ตฺวฺ-กฺทฺ๑:๒๔ฯ๒ฯ๗": "“อลํ, อาวุโส, มา อคมิตฺถ, สพฺเพว ตโย อิมํ คณํ ปริหริสฺสามา”ติฯ ",
  "ปฺลิ-ตฺวฺ-กฺทฺ๑:๒๔ฯ๓ฯ๑": "อถ โข สาริปุตฺตโมคฺคลฺลานา ตานิ อฑฺฒเตยฺยานิ ปริพฺพาชกสตานิ อาทาย เยน เวฬุวนํ เตนุปสงฺกมึสุฯ ",
  "ปฺลิ-ตฺวฺ-กฺทฺ๑:๒๔ฯ๓ฯ๒": "สญฺจยสฺส ปน ปริพฺพาชกสฺส ตตฺเถว อุณฺหํ โลหิตํ มุขโต อุคฺคญฺฉิฯ ",
  "ปฺลิ-ตฺวฺ-กฺทฺ๑:๒๔ฯ๓ฯ๓": "อทฺทสา โข ภควา สาริปุตฺตโมคฺคลฺลาเน ทูรโตว อาคจฺฉนฺเต, ทิสฺวาน ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๒๔ฯ๓ฯ๔": "“เอเต, ภิกฺขเว, เทฺว สหายกา อาคจฺฉนฺติ, โกลิโต อุปติโสฺส จฯ ",
  "ปฺลิ-ตฺวฺ-กฺทฺ๑:๒๔ฯ๓ฯ๕": "เอตํ เม สาวกยุคํ ภวิสฺสติ อคฺคํ ภทฺทยุคนฺ”ติฯ ",
  "ปฺลิ-ตฺวฺ-กฺทฺ๑:๒๔ฯ๓ฯ๖": "คมฺภีเร ญาณวิสเย, ",
  "ปฺลิ-ตฺวฺ-กฺทฺ๑:๒๔ฯ๓ฯ๗": "อนุตฺตเร อุปธิสงฺขเย; ",
  "ปฺลิ-ตฺวฺ-กฺทฺ๑:๒๔ฯ๓ฯ๘": "วิมุตฺเต อปฺปตฺเต เวฬุวนํ, ",
  "ปฺลิ-ตฺวฺ-กฺทฺ๑:๒๔ฯ๓ฯ๙": "อถ เน สตฺถา พฺยากาสิฯ ",
  "ปฺลิ-ตฺวฺ-กฺทฺ๑:๒๔ฯ๓ฯ๑๐": "“เอเต เทฺว สหายกา, ",
  "ปฺลิ-ตฺวฺ-กฺทฺ๑:๒๔ฯ๓ฯ๑๑": "อาคจฺฉนฺติ โกลิโต อุปติโสฺส จ; ",
  "ปฺลิ-ตฺวฺ-กฺทฺ๑:๒๔ฯ๓ฯ๑๒": "เอตํ เม สาวกยุคํ, ",
  "ปฺลิ-ตฺวฺ-กฺทฺ๑:๒๔ฯ๓ฯ๑๓": "ภวิสฺสติ อคฺคํ ภทฺทยุคนฺ”ติฯ ",
  "ปฺลิ-ตฺวฺ-กฺทฺ๑:๒๔ฯ๔ฯ๑": "อถ โข สาริปุตฺตโมคฺคลฺลานา เยน ภควา เตนุปสงฺกมึสุ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
  "ปฺลิ-ตฺวฺ-กฺทฺ๑:๒๔ฯ๔ฯ๒": "“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
  "ปฺลิ-ตฺวฺ-กฺทฺ๑:๒๔ฯ๔ฯ๓": "“เอถ ภิกฺขโว”ติ ภควา อโวจ—",
  "ปฺลิ-ตฺวฺ-กฺทฺ๑:๒๔ฯ๔ฯ๔": "“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๒๔ฯ๔ฯ๕": "สาว เตสํ อายสฺมนฺตานํ อุปสมฺปทา อโหสิฯ ",
  "ปฺลิ-ตฺวฺ-กฺทฺ๑:๒๔ฯ๕ฯ๐": "๑๔ฯ๑ฯ อภิญฺญาตานํปพฺพชฺชา ",
  "ปฺลิ-ตฺวฺ-กฺทฺ๑:๒๔ฯ๕ฯ๑": "เตน โข ปน สมเยน อภิญฺญาตา อภิญฺญาตา มาคธิกา กุลปุตฺตา ภควติ พฺรหฺมจริยํ จรนฺติฯ ",
  "ปฺลิ-ตฺวฺ-กฺทฺ๑:๒๔ฯ๕ฯ๒": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๒๔ฯ๕ฯ๓": "“อปุตฺตกตาย ปฏิปนฺโน สมโณ โคตโม, เวธพฺยาย ปฏิปนฺโน สมโณ โคตโม, กุลุปจฺเฉทาย ปฏิปนฺโน สมโณ โคตโม, อิทานิ อเนน ชฏิลสหสฺสํ ปพฺพาชิตํ, อิมานิ จ อฑฺฒเตยฺยานิ ปริพฺพาชกสตานิ สญฺจยานิ ปพฺพาชิตานิฯ ",
  "ปฺลิ-ตฺวฺ-กฺทฺ๑:๒๔ฯ๕ฯ๔": "อิเม จ อภิญฺญาตา อภิญฺญาตา มาคธิกา กุลปุตฺตา สมเณ โคตเม พฺรหฺมจริยํ จรนฺตี”ติฯ ",
  "ปฺลิ-ตฺวฺ-กฺทฺ๑:๒๔ฯ๕ฯ๕": "อปิสฺสุ ภิกฺขู ทิสฺวา อิมาย คาถาย โจเทนฺติ—",
  "ปฺลิ-ตฺวฺ-กฺทฺ๑:๒๔ฯ๕ฯ๖": "“อาคโต โข มหาสมโณ, ",
  "ปฺลิ-ตฺวฺ-กฺทฺ๑:๒๔ฯ๕ฯ๗": "มาคธานํ คิริพฺพชํ; ",
  "ปฺลิ-ตฺวฺ-กฺทฺ๑:๒๔ฯ๕ฯ๘": "สพฺเพ สญฺจเย เนตฺวาน, ",
  "ปฺลิ-ตฺวฺ-กฺทฺ๑:๒๔ฯ๕ฯ๙": "กํสุ ทานิ นยิสฺสตี”ติฯ ",
  "ปฺลิ-ตฺวฺ-กฺทฺ๑:๒๔ฯ๖ฯ๑": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑:๒๔ฯ๖ฯ๒": "อถ โข เต ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๒๔ฯ๖ฯ๓": "“น, ภิกฺขเว, โส สทฺโท จิรํ ภวิสฺสติ, สตฺตาหเมว ภวิสฺสติ, สตฺตาหสฺส อจฺจเยน อนฺตรธายิสฺสติฯ ",
  "ปฺลิ-ตฺวฺ-กฺทฺ๑:๒๔ฯ๖ฯ๔": "เตน หิ, ภิกฺขเว, เย ตุเมฺห อิมาย คาถาย โจเทนฺติ—",
  "ปฺลิ-ตฺวฺ-กฺทฺ๑:๒๔ฯ๖ฯ๕": "‘อาคโต โข มหาสมโณ, ",
  "ปฺลิ-ตฺวฺ-กฺทฺ๑:๒๔ฯ๖ฯ๖": "มาคธานํ คิริพฺพชํ; ",
  "ปฺลิ-ตฺวฺ-กฺทฺ๑:๒๔ฯ๖ฯ๗": "สพฺเพ สญฺจเย เนตฺวาน, ",
  "ปฺลิ-ตฺวฺ-กฺทฺ๑:๒๔ฯ๖ฯ๘": "กํสุ ทานิ นยิสฺสตี’ติฯ ",
  "ปฺลิ-ตฺวฺ-กฺทฺ๑:๒๔ฯ๖ฯ๙": "เต ตุเมฺห อิมาย คาถาย ปฏิโจเทถ—",
  "ปฺลิ-ตฺวฺ-กฺทฺ๑:๒๔ฯ๖ฯ๑๐": "‘นยนฺติ เว มหาวีรา, ",
  "ปฺลิ-ตฺวฺ-กฺทฺ๑:๒๔ฯ๖ฯ๑๑": "สทฺธมฺเมน ตถาคตา; ",
  "ปฺลิ-ตฺวฺ-กฺทฺ๑:๒๔ฯ๖ฯ๑๒": "ธมฺเมน นยมานานํ, ",
  "ปฺลิ-ตฺวฺ-กฺทฺ๑:๒๔ฯ๖ฯ๑๓": "กา อุสูยา วิชานตนฺ’”ติฯ ",
  "ปฺลิ-ตฺวฺ-กฺทฺ๑:๒๔ฯ๗ฯ๑": "เตน โข ปน สมเยน มนุสฺสา ภิกฺขู ทิสฺวา อิมาย คาถาย โจเทนฺติ—",
  "ปฺลิ-ตฺวฺ-กฺทฺ๑:๒๔ฯ๗ฯ๒": "“อาคโต โข มหาสมโณ, ",
  "ปฺลิ-ตฺวฺ-กฺทฺ๑:๒๔ฯ๗ฯ๓": "มาคธานํ คิริพฺพชํ; ",
  "ปฺลิ-ตฺวฺ-กฺทฺ๑:๒๔ฯ๗ฯ๔": "สพฺเพ สญฺจเย เนตฺวาน, ",
  "ปฺลิ-ตฺวฺ-กฺทฺ๑:๒๔ฯ๗ฯ๕": "กํสุ ทานิ นยิสฺสตี”ติฯ ",
  "ปฺลิ-ตฺวฺ-กฺทฺ๑:๒๔ฯ๗ฯ๖": "ภิกฺขู เต มนุเสฺส อิมาย คาถาย ปฏิโจเทนฺติ—",
  "ปฺลิ-ตฺวฺ-กฺทฺ๑:๒๔ฯ๗ฯ๗": "“นยนฺติ เว มหาวีรา, ",
  "ปฺลิ-ตฺวฺ-กฺทฺ๑:๒๔ฯ๗ฯ๘": "สทฺธมฺเมน ตถาคตา; ",
  "ปฺลิ-ตฺวฺ-กฺทฺ๑:๒๔ฯ๗ฯ๙": "ธมฺเมน นยมานานํ, ",
  "ปฺลิ-ตฺวฺ-กฺทฺ๑:๒๔ฯ๗ฯ๑๐": "กา อุสูยา วิชานตนฺ”ติฯ ",
  "ปฺลิ-ตฺวฺ-กฺทฺ๑:๒๔ฯ๗ฯ๑๑": "มนุสฺสา ธมฺเมน กิร สมณา สกฺยปุตฺติยา เนนฺติ โน อธมฺเมนาติ สตฺตาหเมว โส สทฺโท อโหสิ, สตฺตาหสฺส อจฺจเยน อนฺตรธายิฯ ",
  "ปฺลิ-ตฺวฺ-กฺทฺ๑:๒๔ฯ๗ฯ๑๒": "สาริปุตฺตโมคฺคลฺลานปพฺพชฺชากถา นิฏฺฐิตาฯ ",
  "ปฺลิ-ตฺวฺ-กฺทฺ๑:๒๔ฯ๗ฯ๑๓": "จตุตฺถภาณวาโร นิฏฺฐิโตฯ ",
  "ปฺลิ-ตฺวฺ-กฺทฺ๑:๒๕ฯ๑ฯ๐": "๑๕ฯ อุปชฺฌายวตฺตกถา ",
  "ปฺลิ-ตฺวฺ-กฺทฺ๑:๒๕ฯ๑ฯ๑": "เตน โข ปน สมเยน ภิกฺขู อนุปชฺฌายกา อนาจริยกา อโนวทิยมานา อนนุสาสิยมานา ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จรนฺติ; ",
  "ปฺลิ-ตฺวฺ-กฺทฺ๑:๒๕ฯ๑ฯ๒": "มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมนฺติ, อุปริขาทนีเยปิ อุตฺติฏฺฐปตฺตํ อุปนาเมนฺติ, อุปริสายนีเยปิ อุตฺติฏฺฐปตฺตํ อุปนาเมนฺติ, อุปริปานีเยปิ อุตฺติฏฺฐปตฺตํ อุปนาเมนฺติ; ",
  "ปฺลิ-ตฺวฺ-กฺทฺ๑:๒๕ฯ๑ฯ๓": "สามํ สูปมฺปิ โอทนมฺปิ วิญฺญาเปตฺวา ภุญฺชนฺติ; ",
  "ปฺลิ-ตฺวฺ-กฺทฺ๑:๒๕ฯ๑ฯ๔": "ภตฺตคฺเคปิ อุจฺจาสทฺทา มหาสทฺทา วิหรนฺติฯ ",
  "ปฺลิ-ตฺวฺ-กฺทฺ๑:๒๕ฯ๒ฯ๑": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๒๕ฯ๒ฯ๒": "“กถญฺหิ นาม สมณา สกฺยปุตฺติยา ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ; ",
  "ปฺลิ-ตฺวฺ-กฺทฺ๑:๒๕ฯ๒ฯ๓": "มนุสฺสานํ ภุญฺชมานานํ, อุปริโภชเนปิ อุตฺติฏฺฐปตฺตํ อุปนาเมสฺสนฺติ, อุปริขาทนีเยปิ อุตฺติฏฺฐปตฺตํ อุปนาเมสฺสนฺติ, อุปริสายนีเยปิ อุตฺติฏฺฐปตฺตํ อุปนาเมสฺสนฺติ, อุปริปานีเยปิ อุตฺติฏฺฐปตฺตํ อุปนาเมสฺสนฺติ; ",
  "ปฺลิ-ตฺวฺ-กฺทฺ๑:๒๕ฯ๒ฯ๔": "สามํ สูปมฺปิ โอทนมฺปิ วิญฺญาเปตฺวา ภุญฺชิสฺสนฺติ; ",
  "ปฺลิ-ตฺวฺ-กฺทฺ๑:๒๕ฯ๒ฯ๕": "ภตฺตคฺเคปิ อุจฺจาสทฺทา มหาสทฺทา วิหริสฺสนฺติ เสยฺยถาปิ พฺราหฺมณา พฺราหฺมณโภชเน”ติฯ ",
  "ปฺลิ-ตฺวฺ-กฺทฺ๑:๒๕ฯ๓ฯ๑": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑:๒๕ฯ๓ฯ๒": "เย เต ภิกฺขู อปฺปิจฺฉา สนฺตุฏฺฐา ลชฺชิโน กุกฺกุจฺจกา สิกฺขากามา, เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๒๕ฯ๓ฯ๓": "“กถญฺหิ นาม ภิกฺขู ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ; ",
  "ปฺลิ-ตฺวฺ-กฺทฺ๑:๒๕ฯ๓ฯ๔": "มนุสฺสานํ ภุญฺชมานานํ, อุปริโภชเนปิ อุตฺติฏฺฐปตฺตํ อุปนาเมสฺสนฺติ, อุปริขาทนีเยปิ อุตฺติฏฺฐปตฺตํ อุปนาเมสฺสนฺติ, อุปริสายนีเยปิ อุตฺติฏฺฐปตฺตํ อุปนาเมสฺสนฺติ, อุปริปานีเยปิ อุตฺติฏฺฐปตฺตํ อุปนาเมสฺสนฺติ; ",
  "ปฺลิ-ตฺวฺ-กฺทฺ๑:๒๕ฯ๓ฯ๕": "สามํ สูปมฺปิ โอทนมฺปิ วิญฺญาเปตฺวา ภุญฺชิสฺสนฺติ; ",
  "ปฺลิ-ตฺวฺ-กฺทฺ๑:๒๕ฯ๓ฯ๖": "ภตฺตคฺเคปิ อุจฺจาสทฺทา มหาสทฺทา วิหริสฺสนฺตี”ติฯ ",
  "ปฺลิ-ตฺวฺ-กฺทฺ๑:๒๕ฯ๔ฯ๑": "อถ โข เต ภิกฺขู …เป… ",
  "ปฺลิ-ตฺวฺ-กฺทฺ๑:๒๕ฯ๔ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๒๕ฯ๔ฯ๓": "อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ—",
  "ปฺลิ-ตฺวฺ-กฺทฺ๑:๒๕ฯ๔ฯ๔": "“สจฺจํ กิร, ภิกฺขเว, ภิกฺขู ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จรนฺติ, มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมนฺติ, อุปริขาทนีเยปิ อุตฺติฏฺฐปตฺตํ อุปนาเมนฺติ, อุปริสายนีเยปิ อุตฺติฏฺฐปตฺตํ อุปนาเมนฺติ, อุปริปานีเยปิ อุตฺติฏฺฐปตฺตํ อุปนาเมนฺติ, สามํ สูปมฺปิ โอทนมฺปิ วิญฺญาเปตฺวา ภุญฺชนฺติ, ภตฺตคฺเคปิ อุจฺจาสทฺทา มหาสทฺทา วิหรนฺตี”ติ? ",
  "ปฺลิ-ตฺวฺ-กฺทฺ๑:๒๕ฯ๔ฯ๕": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๑:๒๕ฯ๕ฯ๑": "วิครหิ พุทฺโธ ภควา—",
  "ปฺลิ-ตฺวฺ-กฺทฺ๑:๒๕ฯ๕ฯ๒": "“อนนุจฺฉวิกํ, ภิกฺขเว, เตสํ โมฆปุริสานํ อนนุโลมิกํ อปฺปติรูปํ อสฺสามณกํ อกปฺปิยํ อกรณียํฯ ",
  "ปฺลิ-ตฺวฺ-กฺทฺ๑:๒๕ฯ๕ฯ๓": "กถญฺหิ นาม เต, ภิกฺขเว, โมฆปุริสา ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ, มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมสฺสนฺติ, อุปริขาทนีเยปิ อุตฺติฏฺฐปตฺตํ อุปนาเมสฺสนฺติ, อุปริสายนีเยปิ อุตฺติฏฺฐปตฺตํ อุปนาเมสฺสนฺติ, อุปริปานีเยปิ อุตฺติฏฺฐปตฺตํ อุปนาเมสฺสนฺติ, สามํ สูปมฺปิ โอทนมฺปิ วิญฺญาเปตฺวา ภุญฺชิสฺสนฺติ, ภตฺตคฺเคปิ อุจฺจาสทฺทา มหาสทฺทา วิหริสฺสนฺติฯ ",
  "ปฺลิ-ตฺวฺ-กฺทฺ๑:๒๕ฯ๕ฯ๔": "เนตํ, ภิกฺขเว, อปฺปสนฺนานํ วา ปสาทาย, ปสนฺนานํ วา ภิโยฺยภาวายฯ ",
  "ปฺลิ-ตฺวฺ-กฺทฺ๑:๒๕ฯ๕ฯ๕": "อถ เขฺวตํ, ภิกฺขเว, อปฺปสนฺนานญฺเจว อปฺปสาทาย, ปสนฺนานญฺจ เอกจฺจานํ อญฺญถตฺตายา”ติฯ ",
  "ปฺลิ-ตฺวฺ-กฺทฺ๑:๒๕ฯ๖ฯ๑": "อถ โข ภควา เต ภิกฺขู อเนกปริยาเยน วิครหิตฺวา ทุพฺภรตาย ทุปฺโปสตาย มหิจฺฉตาย อสนฺตุฏฺฐิตาย สงฺคณิกาย โกสชฺชสฺส อวณฺณํ ภาสิตฺวา อเนกปริยาเยน สุภรตาย สุโปสตาย อปฺปิจฺฉสฺส สนฺตุฏฺฐสฺส สเลฺลขสฺส ธุตสฺส ปาสาทิกสฺส อปจยสฺส วีริยารมฺภสฺส วณฺณํ ภาสิตฺวา ภิกฺขูนํ ตทนุจฺฉวิกํ ตทนุโลมิกํ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๒๕ฯ๖ฯ๒": "“อนุชานามิ, ภิกฺขเว, อุปชฺฌายํฯ ",
  "ปฺลิ-ตฺวฺ-กฺทฺ๑:๒๕ฯ๖ฯ๓": "อุปชฺฌาโย, ภิกฺขเว, สทฺธิวิหาริกมฺหิ ปุตฺตจิตฺตํ อุปฏฺฐเปสฺสติ, สทฺธิวิหาริโก อุปชฺฌายมฺหิ ปิตุจิตฺตํ อุปฏฺฐเปสฺสติฯ ",
  "ปฺลิ-ตฺวฺ-กฺทฺ๑:๒๕ฯ๖ฯ๔": "เอวํ เต อญฺญมญฺญํ สคารวา สปฺปติสฺสา สภาควุตฺติโน วิหรนฺตา อิมสฺมึ ธมฺมวินเย วุฑฺฒึ วิรุฬฺหึ เวปุลฺลํ อาปชฺชิสฺสนฺติฯ ",
  "ปฺลิ-ตฺวฺ-กฺทฺ๑:๒๕ฯ๗ฯ๑": "เอวญฺจ ปน, ภิกฺขเว, อุปชฺฌาโย คเหตพฺโพ—",
  "ปฺลิ-ตฺวฺ-กฺทฺ๑:๒๕ฯ๗ฯ๒": "เอกํสํ อุตฺตราสงฺคํ กริตฺวา ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
  "ปฺลิ-ตฺวฺ-กฺทฺ๑:๒๕ฯ๗ฯ๓": "‘อุปชฺฌาโย เม, ภนฺเต, โหหิ; ",
  "ปฺลิ-ตฺวฺ-กฺทฺ๑:๒๕ฯ๗ฯ๔": "อุปชฺฌาโย เม, ภนฺเต, โหหิ; ",
  "ปฺลิ-ตฺวฺ-กฺทฺ๑:๒๕ฯ๗ฯ๕": "อุปชฺฌาโย เม, ภนฺเต, โหหี’ติฯ ",
  "ปฺลิ-ตฺวฺ-กฺทฺ๑:๒๕ฯ๗ฯ๖": "สาหูติ วา ลหูติ วา โอปายิกนฺติ วา ปติรูปนฺติ วา ปาสาทิเกน สมฺปาเทหีติ วา กาเยน วิญฺญาเปติ, วาจาย วิญฺญาเปติ, กาเยน วาจาย วิญฺญาเปติ, คหิโต โหติ อุปชฺฌาโย; ",
  "ปฺลิ-ตฺวฺ-กฺทฺ๑:๒๕ฯ๗ฯ๗": "น กาเยน วิญฺญาเปติ, น วาจาย วิญฺญาเปติ, น กาเยน วาจาย วิญฺญาเปติ, น คหิโต โหติ อุปชฺฌาโยฯ ",
  "ปฺลิ-ตฺวฺ-กฺทฺ๑:๒๕ฯ๘ฯ๑": "สทฺธิวิหาริเกน, ภิกฺขเว, อุปชฺฌายมฺหิ สมฺมา วตฺติตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๘ฯ๒": "ตตฺรายํ สมฺมาวตฺตนา—",
  "ปฺลิ-ตฺวฺ-กฺทฺ๑:๒๕ฯ๘ฯ๓ฯ๑": "กาลเสฺสว วุฏฺฐาย อุปาหนา โอมุญฺจิตฺวา เอกํสํ อุตฺตราสงฺคํ กริตฺวา ทนฺตกฏฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๘ฯ๔": "สเจ ยาคุ โหติ, ภาชนํ โธวิตฺวา ยาคุ อุปนาเมตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๘ฯ๕": "ยาคุํ ปีตสฺส อุทกํ ทตฺวา ภาชนํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา ปฏิสาเมตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๘ฯ๖": "อุปชฺฌายมฺหิ วุฏฺฐิเต อาสนํ อุทฺธริตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๘ฯ๗": "สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๙ฯ๑": "สเจ อุปชฺฌาโย คามํ ปวิสิตุกาโม โหติ, นิวาสนํ ทาตพฺพํ, ปฏินิวาสนํ ปฏิคฺคเหตพฺพํ, กายพนฺธนํ ทาตพฺพํ, สคุณํ กตฺวา สงฺฆาฏิโย ทาตพฺพา, โธวิตฺวา ปตฺโต โสทโก ทาตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๙ฯ๒": "สเจ อุปชฺฌาโย ปจฺฉาสมณํ อากงฺขติ, ติมณฺฑลํ ปฏิจฺฉาเทนฺเตน ปริมณฺฑลํ นิวาเสตฺวา กายพนฺธนํ พนฺธิตฺวา สคุณํ กตฺวา สงฺฆาฏิโย ปารุปิตฺวา คณฺฐิกํ ปฏิมุญฺจิตฺวา โธวิตฺวา ปตฺตํ คเหตฺวา อุปชฺฌายสฺส ปจฺฉาสมเณน โหตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๐ฯ๑": "นาติทูเร คนฺตพฺพํ, นาจฺจาสนฺเน คนฺตพฺพํ, ปตฺตปริยาปนฺนํ ปฏิคฺคเหตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๐ฯ๒": "น อุปชฺฌายสฺส ภณมานสฺส อนฺตรนฺตรา กถา โอปาเตตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๐ฯ๓": "อุปชฺฌาโย อาปตฺติสามนฺตา ภณมาโน นิวาเรตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๐ฯ๔": "นิวตฺตนฺเตน ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, ปจฺจุคฺคนฺตฺวา ปตฺตจีวรํ ปฏิคฺคเหตพฺพํ, ปฏินิวาสนํ ทาตพฺพํ, นิวาสนํ ปฏิคฺคเหตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๐ฯ๕": "สเจ จีวรํ สินฺนํ โหติ, มุหุตฺตํ อุเณฺห โอตาเปตพฺพํ, น จ อุเณฺห จีวรํ นิทหิตพฺพํ; ",
  "ปฺลิ-ตฺวฺ-กฺทฺ๑:๒๕ฯ๑๐ฯ๖": "จีวรํ สงฺฆริตพฺพํ, จีวรํ สงฺฆรนฺเตน จตุรงฺคุลํ กณฺณํ อุสฺสาเรตฺวา จีวรํ สงฺฆริตพฺพํ—",
  "ปฺลิ-ตฺวฺ-กฺทฺ๑:๒๕ฯ๑๐ฯ๗": "มา มชฺเฌ ภงฺโค อโหสีติฯ ",
  "ปฺลิ-ตฺวฺ-กฺทฺ๑:๒๕ฯ๑๐ฯ๘": "โอโภเค กายพนฺธนํ กาตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๐ฯ๙": "สเจ ปิณฺฑปาโต โหติ, อุปชฺฌาโย จ ภุญฺชิตุกาโม โหติ, อุทกํ ทตฺวา ปิณฺฑปาโต อุปนาเมตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๑ฯ๑": "อุปชฺฌาโย ปานีเยน ปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๑ฯ๒": "ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ, น จ อุเณฺห ปตฺโต นิทหิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๑ฯ๓": "ปตฺตจีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๑ฯ๔": "ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๑ฯ๕": "น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๑ฯ๖": "จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๑ฯ๗": "อุปชฺฌายมฺหิ วุฏฺฐิเต อาสนํ อุทฺธริตพฺพํ, ปาโททกํ ปาทปีฐํ ปาทกถลิกํ ปฏิสาเมตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๑ฯ๘": "สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๒ฯ๑": "สเจ อุปชฺฌาโย นหายิตุกาโม โหติ, นหานํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๒ฯ๒": "สเจ สีเตน อตฺโถ โหติ, สีตํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๒ฯ๓": "สเจ อุเณฺหน อตฺโถ โหติ, อุณฺหํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๒ฯ๔": "สเจ อุปชฺฌาโย ชนฺตาฆรํ ปวิสิตุกาโม โหติ, จุณฺณํ สนฺเนตพฺพํ, มตฺติกา เตเมตพฺพา, ชนฺตาฆรปีฐํ อาทาย อุปชฺฌายสฺส ปิฏฺฐิโต ปิฏฺฐิโต คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ, จุณฺณํ ทาตพฺพํ, มตฺติกา ทาตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๒ฯ๕": "สเจ อุสฺสหติ, ชนฺตาฆรํ ปวิสิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๒ฯ๖": "ชนฺตาฆรํ ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ ปวิสิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๓ฯ๑": "น เถเร ภิกฺขู อนุปขชฺช นิสีทิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๓ฯ๒": "น นวา ภิกฺขู อาสเนน ปฏิพาหิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๓ฯ๓": "ชนฺตาฆเร อุปชฺฌายสฺส ปริกมฺมํ กาตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๓ฯ๔": "ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๓ฯ๕": "อุทเกปิ อุปชฺฌายสฺส ปริกมฺมํ กาตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๓ฯ๖": "นหาเตน ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา อุปชฺฌายสฺส คตฺตโต อุทกํ ปมชฺชิตพฺพํ, นิวาสนํ ทาตพฺพํ, สงฺฆาฏิ ทาตพฺพา, ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, อุปชฺฌาโย ปานีเยน ปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๔ฯ๑": "สเจ อุทฺทิสาเปตุกาโม โหติ, อุทฺทิสิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๔ฯ๒": "สเจ ปริปุจฺฉิตุกาโม โหติ, ปริปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๔ฯ๓ฯ๑": "ยสฺมึ วิหาเร อุปชฺฌาโย วิหรติ, สเจ โส วิหาโร อุกฺลาโป โหติ, สเจ อุสฺสหติ, โสเธตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๔ฯ๔": "วิหารํ โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๔ฯ๕": "นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๔ฯ๖": "ภิสิพิพฺโพหนํ นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๑": "มญฺโจ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๒": "ปีฐํ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๓": "มญฺจปฏิปาทกา นีหริตฺวา เอกมนฺตํ นิกฺขิปิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๔": "เขฬมลฺลโก นีหริตฺวา เอกมนฺตํ นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๕": "อปเสฺสนผลกํ นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๖": "ภูมตฺถรณํ ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๗": "สเจ วิหาเร สนฺตานกํ โหติ, อุโลฺลกา ปฐมํ โอหาเรตพฺพํ, อาโลกสนฺธิกณฺณภาคา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๘": "สเจ เครุกปริกมฺมกตา ภิตฺติ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๙": "สเจ กาฬวณฺณกตา ภูมิ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๑๐": "สเจ อกตา โหติ ภูมิ, อุทเกน ปริปฺโผสิตฺวา สมฺมชฺชิตพฺพา—",
  "ปฺลิ-ตฺวฺ-กฺทฺ๑:๒๕ฯ๑๕ฯ๑๑": "มา วิหาโร รเชน อุหญฺญีติฯ ",
  "ปฺลิ-ตฺวฺ-กฺทฺ๑:๒๕ฯ๑๕ฯ๑๒": "สงฺการํ วิจินิตฺวา เอกมนฺตํ ฉฑฺเฑตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๖ฯ๑": "ภูมตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๖ฯ๒": "มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๖ฯ๓": "มญฺโจ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๖ฯ๔": "ปีฐํ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๖ฯ๕": "ภิสิพิพฺโพหนํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๖ฯ๖": "นิสีทนปจฺจตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๖ฯ๗": "เขฬมลฺลโก โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๖ฯ๘": "อปเสฺสนผลกํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๗ฯ๑": "ปตฺตจีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๗ฯ๒": "ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๗ฯ๓": "น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๗ฯ๔": "จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๘ฯ๑": "สเจ ปุรตฺถิมา สรชา วาตา วายนฺติ, ปุรตฺถิมา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๘ฯ๒": "สเจ ปจฺฉิมา สรชา วาตา วายนฺติ, ปจฺฉิมา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๘ฯ๓": "สเจ อุตฺตรา สรชา วาตา วายนฺติ, อุตฺตรา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๘ฯ๔": "สเจ ทกฺขิณา สรชา วาตา วายนฺติ, ทกฺขิณา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๘ฯ๕": "สเจ สีตกาโล โหติ, ทิวา วาตปานา วิวริตพฺพา, รตฺตึ ถเกตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๘ฯ๖": "สเจ อุณฺหกาโล โหติ, ทิวา วาตปานา ถเกตพฺพา, รตฺตึ วิวริตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๙ฯ๑": "สเจ ปริเวณํ อุกฺลาปํ โหติ, ปริเวณํ สมฺมชฺชิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๙ฯ๒": "สเจ โกฏฺฐโก อุกฺลาโป โหติ, โกฏฺฐโก สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๒๕ฯ๑๙ฯ๓": "สเจ อุปฏฺฐานสาลา อุกฺลาปา โหติ, อุปฏฺฐานสาลา สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๙ฯ๔": "สเจ อคฺคิสาลา อุกฺลาปา โหติ, อคฺคิสาลา สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๙ฯ๕": "สเจ วจฺจกุฏิ อุกฺลาปา โหติ, วจฺจกุฏิ สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๑๙ฯ๖": "สเจ ปานียํ น โหติ, ปานียํ อุปฏฺฐาเปตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๙ฯ๗": "สเจ ปริโภชนียํ น โหติ, ปริโภชนียํ อุปฏฺฐาเปตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๑๙ฯ๘": "สเจ อาจมนกุมฺภิยา อุทกํ น โหติ, อาจมนกุมฺภิยา อุทกํ อาสิญฺจิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๒๐ฯ๑": "สเจ อุปชฺฌายสฺส อนภิรติ อุปฺปนฺนา โหติ, สทฺธิวิหาริเกน วูปกาเสตพฺโพ, วูปกาสาเปตพฺโพ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๒๐ฯ๒": "สเจ อุปชฺฌายสฺส กุกฺกุจฺจํ อุปฺปนฺนํ โหติ, สทฺธิวิหาริเกน วิโนเทตพฺพํ, วิโนทาเปตพฺพํ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๒๐ฯ๓": "สเจ อุปชฺฌายสฺส ทิฏฺฐิคตํ อุปฺปนฺนํ โหติ, สทฺธิวิหาริเกน วิเวเจตพฺพํ, วิเวจาเปตพฺพํ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๒๑ฯ๑": "สเจ อุปชฺฌาโย ครุธมฺมํ อชฺฌาปนฺโน โหติ ปริวาสารโห, สทฺธิวิหาริเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๑ฯ๒": "กินฺติ นุ โข สงฺโฆ อุปชฺฌายสฺส ปริวาสํ ทเทยฺยาติฯ ",
  "ปฺลิ-ตฺวฺ-กฺทฺ๑:๒๕ฯ๒๑ฯ๓": "สเจ อุปชฺฌาโย มูลายปฏิกสฺสนารโห โหติ, สทฺธิวิหาริเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๑ฯ๔": "กินฺติ นุ โข สงฺโฆ อุปชฺฌายํ มูลาย ปฏิกเสฺสยฺยาติฯ ",
  "ปฺลิ-ตฺวฺ-กฺทฺ๑:๒๕ฯ๒๑ฯ๕": "สเจ อุปชฺฌาโย มานตฺตารโห โหติ, สทฺธิวิหาริเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๑ฯ๖": "กินฺติ นุ โข สงฺโฆ อุปชฺฌายสฺส มานตฺตํ ทเทยฺยาติฯ ",
  "ปฺลิ-ตฺวฺ-กฺทฺ๑:๒๕ฯ๒๑ฯ๗": "สเจ อุปชฺฌาโย อพฺภานารโห โหติ, สทฺธิวิหาริเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๑ฯ๘": "กินฺติ นุ โข สงฺโฆ อุปชฺฌายํ อพฺเภยฺยาติฯ ",
  "ปฺลิ-ตฺวฺ-กฺทฺ๑:๒๕ฯ๒๒ฯ๑": "สเจ สงฺโฆ อุปชฺฌายสฺส กมฺมํ กตฺตุกาโม โหติ ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, สทฺธิวิหาริเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๒ฯ๒": "กินฺติ นุ โข สงฺโฆ อุปชฺฌายสฺส กมฺมํ น กเรยฺย ลหุกาย วา ปริณาเมยฺยาติฯ ",
  "ปฺลิ-ตฺวฺ-กฺทฺ๑:๒๕ฯ๒๒ฯ๓": "กตํ วา ปนสฺส โหติ สงฺเฆน กมฺมํ ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, สทฺธิวิหาริเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๒ฯ๔": "กินฺติ นุ โข อุปชฺฌาโย สมฺมา วตฺเตยฺย, โลมํ ปาเตยฺย, เนตฺถารํ วตฺเตยฺย, สงฺโฆ ตํ กมฺมํ ปฏิปฺปสฺสมฺเภยฺยาติฯ ",
  "ปฺลิ-ตฺวฺ-กฺทฺ๑:๒๕ฯ๒๓ฯ๑": "สเจ อุปชฺฌายสฺส จีวรํ โธวิตพฺพํ โหติ, สทฺธิวิหาริเกน โธวิตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๓ฯ๒": "กินฺติ นุ โข อุปชฺฌายสฺส จีวรํ โธวิเยถาติฯ ",
  "ปฺลิ-ตฺวฺ-กฺทฺ๑:๒๕ฯ๒๓ฯ๓": "สเจ อุปชฺฌายสฺส จีวรํ กาตพฺพํ โหติ, สทฺธิวิหาริเกน กาตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๓ฯ๔": "กินฺติ นุ โข อุปชฺฌายสฺส จีวรํ กริเยถาติฯ ",
  "ปฺลิ-ตฺวฺ-กฺทฺ๑:๒๕ฯ๒๓ฯ๕": "สเจ อุปชฺฌายสฺส รชนํ ปจิตพฺพํ โหติ, สทฺธิวิหาริเกน ปจิตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๓ฯ๖": "กินฺติ นุ โข อุปชฺฌายสฺส รชนํ ปจิเยถาติฯ ",
  "ปฺลิ-ตฺวฺ-กฺทฺ๑:๒๕ฯ๒๓ฯ๗": "สเจ อุปชฺฌายสฺส จีวรํ รชิตพฺพํ โหติ, สทฺธิวิหาริเกน รชิตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๕ฯ๒๓ฯ๘": "กินฺติ นุ โข อุปชฺฌายสฺส จีวรํ รชิเยถาติฯ ",
  "ปฺลิ-ตฺวฺ-กฺทฺ๑:๒๕ฯ๒๓ฯ๙": "จีวรํ รชนฺเตน สาธุกํ สมฺปริวตฺตกํ สมฺปริวตฺตกํ รชิตพฺพํ, น จ อจฺฉินฺเน เถเว ปกฺกมิตพฺพํฯ ",
  "ปฺลิ-ตฺวฺ-กฺทฺ๑:๒๕ฯ๒๔ฯ๑": "น อุปชฺฌายํ อนาปุจฺฉา เอกจฺจสฺส ปตฺโต ทาตพฺโพ, น เอกจฺจสฺส ปตฺโต ปฏิคฺคเหตพฺโพ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๒": "น เอกจฺจสฺส จีวรํ ทาตพฺพํ, น เอกจฺจสฺส จีวรํ ปฏิคฺคเหตพฺพํ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๓": "น เอกจฺจสฺส ปริกฺขาโร ทาตพฺโพ, น เอกจฺจสฺส ปริกฺขาโร ปฏิคฺคเหตพฺโพ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๔": "น เอกจฺจสฺส เกสา เฉเทตพฺพา, น เอกจฺเจน เกสา เฉทาเปตพฺพา; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๕": "น เอกจฺจสฺส ปริกมฺมํ กาตพฺพํ, น เอกจฺเจน ปริกมฺมํ การาเปตพฺพํ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๖": "น เอกจฺจสฺส เวยฺยาวจฺโจ กาตพฺโพ, น เอกจฺเจน เวยฺยาวจฺโจ การาเปตพฺโพ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๗": "น เอกจฺจสฺส ปจฺฉาสมเณน โหตพฺพํ, น เอกจฺโจ ปจฺฉาสมโณ อาทาตพฺโพ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๘": "น เอกจฺจสฺส ปิณฺฑปาโต นีหริตพฺโพ, น เอกจฺเจน ปิณฺฑปาโต นีหราเปตพฺโพ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๙": "น อุปชฺฌายํ อนาปุจฺฉา คาโม ปวิสิตพฺโพ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๑๐": "น สุสานํ คนฺตพฺพํ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๑๑": "น ทิสา ปกฺกมิตพฺพาฯ ",
  "ปฺลิ-ตฺวฺ-กฺทฺ๑:๒๕ฯ๒๔ฯ๑๒": "สเจ อุปชฺฌาโย คิลาโน โหติ, ยาวชีวํ อุปฏฺฐาตพฺโพ; ",
  "ปฺลิ-ตฺวฺ-กฺทฺ๑:๒๕ฯ๒๔ฯ๑๓": "วุฏฺฐานมสฺส อาคเมตพฺพนฺ”ติฯ ",
  "ปฺลิ-ตฺวฺ-กฺทฺ๑:๒๕ฯ๒๔ฯ๑๔": "อุปชฺฌายวตฺตํ นิฏฺฐิตํฯ ",
  "ปฺลิ-ตฺวฺ-กฺทฺ๑:๒๖ฯ๑ฯ๐": "๑๖ฯ สทฺธิวิหาริกวตฺตกถา ",
  "ปฺลิ-ตฺวฺ-กฺทฺ๑:๒๖ฯ๑ฯ๑": "“อุปชฺฌาเยน, ภิกฺขเว, สทฺธิวิหาริกมฺหิ สมฺมา วตฺติตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๑ฯ๒": "ตตฺรายํ สมฺมาวตฺตนา—",
  "ปฺลิ-ตฺวฺ-กฺทฺ๑:๒๖ฯ๑ฯ๓": "อุปชฺฌาเยน, ภิกฺขเว, สทฺธิวิหาริโก สงฺคเหตพฺโพ อนุคฺคเหตพฺโพ อุทฺเทเสน ปริปุจฺฉาย โอวาเทน อนุสาสนิยาฯ ",
  "ปฺลิ-ตฺวฺ-กฺทฺ๑:๒๖ฯ๑ฯ๔": "สเจ อุปชฺฌายสฺส ปตฺโต โหติ, สทฺธิวิหาริกสฺส ปตฺโต น โหติ, อุปชฺฌาเยน สทฺธิวิหาริกสฺส ปตฺโต ทาตพฺโพ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑ฯ๕": "กินฺติ นุ โข สทฺธิวิหาริกสฺส ปตฺโต อุปฺปชฺชิเยถาติฯ ",
  "ปฺลิ-ตฺวฺ-กฺทฺ๑:๒๖ฯ๑ฯ๖": "สเจ อุปชฺฌายสฺส จีวรํ โหติ, สทฺธิวิหาริกสฺส จีวรํ น โหติ, อุปชฺฌาเยน สทฺธิวิหาริกสฺส จีวรํ ทาตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑ฯ๗": "กินฺติ นุ โข สทฺธิวิหาริกสฺส จีวรํ อุปฺปชฺชิเยถาติฯ ",
  "ปฺลิ-ตฺวฺ-กฺทฺ๑:๒๖ฯ๑ฯ๘": "สเจ อุปชฺฌายสฺส ปริกฺขาโร โหติ, สทฺธิวิหาริกสฺส ปริกฺขาโร น โหติ, อุปชฺฌาเยน สทฺธิวิหาริกสฺส ปริกฺขาโร ทาตพฺโพ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑ฯ๙": "กินฺติ นุ โข สทฺธิวิหาริกสฺส ปริกฺขาโร อุปฺปชฺชิเยถาติฯ ",
  "ปฺลิ-ตฺวฺ-กฺทฺ๑:๒๖ฯ๒ฯ๑": "สเจ สทฺธิวิหาริโก คิลาโน โหติ, กาลเสฺสว อุฏฺฐาย ทนฺตกฏฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๒ฯ๒": "สเจ ยาคุ โหติ, ภาชนํ โธวิตฺวา ยาคุ อุปนาเมตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๒ฯ๓": "ยาคุํ ปีตสฺส อุทกํ ทตฺวา ภาชนํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา ปฏิสาเมตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๒ฯ๔": "สทฺธิวิหาริกมฺหิ วุฏฺฐิเต อาสนํ อุทฺธริตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๒ฯ๕": "สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๓ฯ๑": "สเจ สทฺธิวิหาริโก คามํ ปวิสิตุกาโม โหติ, นิวาสนํ ทาตพฺพํ, ปฏินิวาสนํ ปฏิคฺคเหตพฺพํ, กายพนฺธนํ ทาตพฺพํ, สคุณํ กตฺวา สงฺฆาฏิโย ทาตพฺพา, โธวิตฺวา ปตฺโต โสทโก ทาตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๓ฯ๒": "เอตฺตาวตา นิวตฺติสฺสตีติ อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, ปจฺจุคฺคนฺตฺวา ปตฺตจีวรํ ปฏิคฺคเหตพฺพํ, ปฏินิวาสนํ ทาตพฺพํ, นิวาสนํ ปฏิคฺคเหตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๓ฯ๓": "สเจ จีวรํ สินฺนํ โหติ, มุหุตฺตํ อุเณฺห โอตาเปตพฺพํ, น จ อุเณฺห จีวรํ นิทหิตพฺพํ; ",
  "ปฺลิ-ตฺวฺ-กฺทฺ๑:๒๖ฯ๓ฯ๔": "จีวรํ สงฺฆริตพฺพํ, จีวรํ สงฺฆรนฺเตน จตุรงฺคุลํ กณฺณํ อุสฺสาเรตฺวา จีวรํ สงฺฆริตพฺพํ—",
  "ปฺลิ-ตฺวฺ-กฺทฺ๑:๒๖ฯ๓ฯ๕": "มา มชฺเฌ ภงฺโค อโหสีติฯ ",
  "ปฺลิ-ตฺวฺ-กฺทฺ๑:๒๖ฯ๓ฯ๖": "โอโภเค กายพนฺธนํ กาตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๓ฯ๗": "สเจ ปิณฺฑปาโต โหติ, สทฺธิวิหาริโก จ ภุญฺชิตุกาโม โหติ, อุทกํ ทตฺวา ปิณฺฑปาโต อุปนาเมตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๔ฯ๑": "สทฺธิวิหาริโก ปานีเยน ปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๔ฯ๒": "ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ, น จ อุเณฺห ปตฺโต นิทหิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๔ฯ๓": "ปตฺตจีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๔ฯ๔": "ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๔ฯ๕": "น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๔ฯ๖": "จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๔ฯ๗": "สทฺธิวิหาริกมฺหิ วุฏฺฐิเต อาสนํ อุทฺธริตพฺพํ, ปาโททกํ ปาทปีฐํ ปาทกถลิกํ ปฏิสาเมตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๔ฯ๘": "สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๕ฯ๑": "สเจ สทฺธิวิหาริโก นหายิตุกาโม โหติ, นหานํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๕ฯ๒": "สเจ สีเตน อตฺโถ โหติ, สีตํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๕ฯ๓": "สเจ อุเณฺหน อตฺโถ โหติ, อุณฺหํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๕ฯ๔": "สเจ สทฺธิวิหาริโก ชนฺตาฆรํ ปวิสิตุกาโม โหติ, จุณฺณํ สนฺเนตพฺพํ, มตฺติกา เตเมตพฺพา, ชนฺตาฆรปีฐํ อาทาย คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ, จุณฺณํ ทาตพฺพํ, มตฺติกา ทาตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๕ฯ๕": "สเจ อุสฺสหติ, ชนฺตาฆรํ ปวิสิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๕ฯ๖": "ชนฺตาฆรํ ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ ปวิสิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๖ฯ๑": "น เถเร ภิกฺขู อนุปขชฺช นิสีทิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๖ฯ๒": "น นวา ภิกฺขู อาสเนน ปฏิพาหิตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๖ฯ๓": "ชนฺตาฆเร สทฺธิวิหาริกสฺส ปริกมฺมํ กาตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๖ฯ๔": "ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๖ฯ๕": "อุทเกปิ สทฺธิวิหาริกสฺส ปริกมฺมํ กาตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๖ฯ๖": "นหาเตน ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา สทฺธิวิหาริกสฺส คตฺตโต อุทกํ ปมชฺชิตพฺพํ, นิวาสนํ ทาตพฺพํ, สงฺฆาฏิ ทาตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๖ฯ๗": "ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๖ฯ๘": "สทฺธิวิหาริโก ปานีเยน ปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑": "ยสฺมึ วิหาเร สทฺธิวิหาริโก วิหรติ, สเจ โส วิหาโร อุกฺลาโป โหติ, สเจ อุสฺสหติ, โสเธตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒": "วิหารํ โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๒๖ฯ๗ฯ๓": "นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๒๖ฯ๗ฯ๔": "ภิสิพิพฺโพหนํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๒๖ฯ๗ฯ๕": "มญฺโจ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺโพ; ",
  "ปฺลิ-ตฺวฺ-กฺทฺ๑:๒๖ฯ๗ฯ๖": "ปีฐํ นีจํ กตฺวา สาธุกํ อปฺปฏิฆํสนฺเตน อสงฺฆฏฺเฏนฺเตน กวาฏปิฏฺฐํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๒๖ฯ๗ฯ๗": "มญฺจปฏิปาทกา นีหริตฺวา เอกมนฺตํ นิกฺขิปิตพฺพา; ",
  "ปฺลิ-ตฺวฺ-กฺทฺ๑:๒๖ฯ๗ฯ๘": "เขฬมลฺลโก นีหริตฺวา เอกมนฺตํ นิกฺขิปิตพฺโพ; ",
  "ปฺลิ-ตฺวฺ-กฺทฺ๑:๒๖ฯ๗ฯ๙": "อปเสฺสนผลกํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๒๖ฯ๗ฯ๑๐": "ภูมตฺถรณํ ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑๑": "สเจ วิหาเร สนฺตานกํ โหติ, อุโลฺลกา ปฐมํ โอหาเรตพฺพํ, อาโลกสนฺธิกณฺณภาคา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑๒": "สเจ เครุกปริกมฺมกตา ภิตฺติ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑๓": "สเจ กาฬวณฺณกตา ภูมิ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑๔": "สเจ อกตา โหติ ภูมิ, อุทเกน ปริปฺโผสิตฺวา สมฺมชฺชิตพฺพา—",
  "ปฺลิ-ตฺวฺ-กฺทฺ๑:๒๖ฯ๗ฯ๑๕": "มา วิหาโร รเชน อุหญฺญีติฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑๖": "สงฺการํ วิจินิตฺวา เอกมนฺตํ ฉฑฺเฑตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑๗": "ภูมตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑๘": "มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๑๙": "มญฺโจ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๐": "ปีฐํ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๑": "ภิสิพิพฺโพหนํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๒": "นิสีทนปจฺจตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๓": "เขฬมลฺลโก โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๔": "อปเสฺสนผลกํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๕": "ปตฺตจีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๖": "ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๗": "น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๘": "จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๒๙": "สเจ ปุรตฺถิมา สรชา วาตา วายนฺติ, ปุรตฺถิมา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๐": "สเจ ปจฺฉิมา สรชา วาตา วายนฺติ, ปจฺฉิมา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๑": "สเจ อุตฺตรา สรชา วาตา วายนฺติ, อุตฺตรา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๒": "สเจ ทกฺขิณา สรชา วาตา วายนฺติ, ทกฺขิณา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๓": "สเจ สีตกาโล โหติ, ทิวา วาตปานา วิวริตพฺพา, รตฺตึ ถเกตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๔": "สเจ อุณฺหกาโล โหติ, ทิวา วาตปานา ถเกตพฺพา, รตฺตึ วิวริตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๕": "สเจ ปริเวณํ อุกฺลาปํ โหติ, ปริเวณํ สมฺมชฺชิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๖": "สเจ โกฏฺฐโก อุกฺลาโป โหติ, โกฏฺฐโก สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๗": "สเจ อุปฏฺฐานสาลา อุกฺลาปา โหติ, อุปฏฺฐานสาลา สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๘": "สเจ อคฺคิสาลา อุกฺลาปา โหติ, อคฺคิสาลา สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๓๙": "สเจ วจฺจกุฏิ อุกฺลาปา โหติ, วจฺจกุฏิ สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๔๐": "สเจ ปานียํ น โหติ, ปานียํ อุปฏฺฐาเปตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๔๑": "สเจ ปริโภชนียํ น โหติ, ปริโภชนียํ อุปฏฺฐาเปตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๗ฯ๔๒": "สเจ อาจมนกุมฺภิยา อุทกํ น โหติ, อาจมนกุมฺภิยา อุทกํ อาสิญฺจิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๘ฯ๑": "สเจ สทฺธิวิหาริกสฺส อนภิรติ อุปฺปนฺนา โหติ, อุปชฺฌาเยน วูปกาเสตพฺโพ, วูปกาสาเปตพฺโพ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๘ฯ๒": "สเจ สทฺธิวิหาริกสฺส กุกฺกุจฺจํ อุปฺปนฺนํ โหติ, อุปชฺฌาเยน วิโนเทตพฺพํ, วิโนทาเปตพฺพํ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๘ฯ๓": "สเจ สทฺธิวิหาริกสฺส ทิฏฺฐิคตํ อุปฺปนฺนํ โหติ, อุปชฺฌาเยน วิเวเจตพฺพํ, วิเวจาเปตพฺพํ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๒๖ฯ๙ฯ๑": "สเจ สทฺธิวิหาริโก ครุธมฺมํ อชฺฌาปนฺโน โหติ ปริวาสารโห, อุปชฺฌาเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๙ฯ๒": "กินฺติ นุ โข สงฺโฆ สทฺธิวิหาริกสฺส ปริวาสํ ทเทยฺยาติฯ ",
  "ปฺลิ-ตฺวฺ-กฺทฺ๑:๒๖ฯ๙ฯ๓": "สเจ สทฺธิวิหาริโก มูลายปฏิกสฺสนารโห โหติ, อุปชฺฌาเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๙ฯ๔": "กินฺติ นุ โข สงฺโฆ สทฺธิวิหาริกํ มูลาย ปฏิกเสฺสยฺยาติฯ ",
  "ปฺลิ-ตฺวฺ-กฺทฺ๑:๒๖ฯ๙ฯ๕": "สเจ สทฺธิวิหาริโก มานตฺตารโห โหติ, อุปชฺฌาเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๙ฯ๖": "กินฺติ นุ โข สงฺโฆ สทฺธิวิหาริกสฺส มานตฺตํ ทเทยฺยาติฯ ",
  "ปฺลิ-ตฺวฺ-กฺทฺ๑:๒๖ฯ๙ฯ๗": "สเจ สทฺธิวิหาริโก อพฺภานารโห โหติ, อุปชฺฌาเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๙ฯ๘": "กินฺติ นุ โข สงฺโฆ สทฺธิวิหาริกํ อพฺเภยฺยาติฯ ",
  "ปฺลิ-ตฺวฺ-กฺทฺ๑:๒๖ฯ๑๐ฯ๑": "สเจ สงฺโฆ สทฺธิวิหาริกสฺส กมฺมํ กตฺตุกาโม โหติ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อุปชฺฌาเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑๐ฯ๒": "กินฺติ นุ โข สงฺโฆ สทฺธิวิหาริกสฺส กมฺมํ น กเรยฺย, ลหุกาย วา ปริณาเมยฺยาติฯ ",
  "ปฺลิ-ตฺวฺ-กฺทฺ๑:๒๖ฯ๑๐ฯ๓": "กตํ วา ปนสฺส โหติ สงฺเฆน กมฺมํ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อุปชฺฌาเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑๐ฯ๔": "กินฺติ นุ โข สทฺธิวิหาริโก สมฺมา วตฺเตยฺย, โลมํ ปาเตยฺย, เนตฺถารํ วตฺเตยฺย, สงฺโฆ ตํ กมฺมํ ปฏิปฺปสฺสมฺเภยฺยาติฯ ",
  "ปฺลิ-ตฺวฺ-กฺทฺ๑:๒๖ฯ๑๑ฯ๑": "สเจ สทฺธิวิหาริกสฺส จีวรํ โธวิตพฺพํ โหติ, อุปชฺฌาเยน อาจิกฺขิตพฺพํ เอวํ โธเวยฺยาสีติ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑๑ฯ๒": "กินฺติ นุ โข สทฺธิวิหาริกสฺส จีวรํ โธวิเยถาติฯ ",
  "ปฺลิ-ตฺวฺ-กฺทฺ๑:๒๖ฯ๑๑ฯ๓": "สเจ สทฺธิวิหาริกสฺส จีวรํ กาตพฺพํ โหติ, อุปชฺฌาเยน อาจิกฺขิตพฺพํ เอวํ กเรยฺยาสีติ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑๑ฯ๔": "กินฺติ นุ โข สทฺธิวิหาริกสฺส จีวรํ กริเยถาติฯ ",
  "ปฺลิ-ตฺวฺ-กฺทฺ๑:๒๖ฯ๑๑ฯ๕": "สเจ สทฺธิวิหาริกสฺส รชนํ ปจิตพฺพํ โหติ, อุปชฺฌาเยน อาจิกฺขิตพฺพํ เอวํ ปเจยฺยาสีติ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑๑ฯ๖": "กินฺติ นุ โข สทฺธิวิหาริกสฺส รชนํ ปจิเยถาติฯ ",
  "ปฺลิ-ตฺวฺ-กฺทฺ๑:๒๖ฯ๑๑ฯ๗": "สเจ สทฺธิวิหาริกสฺส จีวรํ รชิตพฺพํ โหติ, อุปชฺฌาเยน อาจิกฺขิตพฺพํ, เอวํ รเชยฺยาสีติ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๒๖ฯ๑๑ฯ๘": "กินฺติ นุ โข สทฺธิวิหาริกสฺส จีวรํ รชิเยถาติฯ ",
  "ปฺลิ-ตฺวฺ-กฺทฺ๑:๒๖ฯ๑๑ฯ๙": "จีวรํ รชนฺเตน สาธุกํ สมฺปริวตฺตกํ สมฺปริวตฺตกํ รชิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๑๑ฯ๑๐": "น จ อจฺฉินฺเน เถเว ปกฺกมิตพฺพํฯ ",
  "ปฺลิ-ตฺวฺ-กฺทฺ๑:๒๖ฯ๑๑ฯ๑๑": "สเจ สทฺธิวิหาริโก คิลาโน โหติ, ยาวชีวํ อุปฏฺฐาตพฺโพ, วุฏฺฐานมสฺส อาคเมตพฺพนฺ”ติฯ ",
  "ปฺลิ-ตฺวฺ-กฺทฺ๑:๒๖ฯ๑๑ฯ๑๒": "สทฺธิวิหาริกวตฺตํ นิฏฺฐิตํฯ ",
  "ปฺลิ-ตฺวฺ-กฺทฺ๑:๒๗ฯ๑ฯ๐": "๑๗ฯ ปณามิตกถา ",
  "ปฺลิ-ตฺวฺ-กฺทฺ๑:๒๗ฯ๑ฯ๑": "เตน โข ปน สมเยน สทฺธิวิหาริกา อุปชฺฌาเยสุ น สมฺมา วตฺตนฺติฯ ",
  "ปฺลิ-ตฺวฺ-กฺทฺ๑:๒๗ฯ๑ฯ๒": "เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๒๗ฯ๑ฯ๓": "“กถญฺหิ นาม สทฺธิวิหาริกา อุปชฺฌาเยสุ น สมฺมา วตฺติสฺสนฺตี”ติฯ ",
  "ปฺลิ-ตฺวฺ-กฺทฺ๑:๒๗ฯ๑ฯ๔": "อถ โข เต ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๒๗ฯ๑ฯ๕": "“สจฺจํ กิร, ภิกฺขเว, สทฺธิวิหาริกา อุปชฺฌาเยสุ น สมฺมา วตฺตนฺตี”ติ? ",
  "ปฺลิ-ตฺวฺ-กฺทฺ๑:๒๗ฯ๑ฯ๖": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๑:๒๗ฯ๑ฯ๗": "วิครหิ พุทฺโธ ภควา …เป… ",
  "ปฺลิ-ตฺวฺ-กฺทฺ๑:๒๗ฯ๑ฯ๘": "กถญฺหิ นาม, ภิกฺขเว, สทฺธิวิหาริกา อุปชฺฌาเยสุ น สมฺมา วตฺติสฺสนฺตีติ …เป… ",
  "ปฺลิ-ตฺวฺ-กฺทฺ๑:๒๗ฯ๑ฯ๙": "วิครหิตฺวา …เป… ",
  "ปฺลิ-ตฺวฺ-กฺทฺ๑:๒๗ฯ๑ฯ๑๐": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๒๗ฯ๑ฯ๑๑": "“น, ภิกฺขเว, สทฺธิวิหาริเกน อุปชฺฌายมฺหิ น สมฺมา วตฺติตพฺพํฯ ",
  "ปฺลิ-ตฺวฺ-กฺทฺ๑:๒๗ฯ๑ฯ๑๒": "โย น สมฺมา วตฺเตยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๒๗ฯ๒ฯ๑": "เนว สมฺมา วตฺตนฺติฯ ",
  "ปฺลิ-ตฺวฺ-กฺทฺ๑:๒๗ฯ๒ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๒๗ฯ๒ฯ๓": "“อนุชานามิ, ภิกฺขเว, อสมฺมาวตฺตนฺตํ ปณาเมตุํฯ ",
  "ปฺลิ-ตฺวฺ-กฺทฺ๑:๒๗ฯ๒ฯ๔": "เอวญฺจ ปน, ภิกฺขเว, ปณาเมตพฺโพ—",
  "ปฺลิ-ตฺวฺ-กฺทฺ๑:๒๗ฯ๒ฯ๕": "‘ปณาเมมิ ตนฺ’ติ วา, ‘มายิธ ปฏิกฺกมี’ติ วา, ‘นีหร เต ปตฺตจีวรนฺ’ติ วา, ‘นาหํ ตยา อุปฏฺฐาตพฺโพ’ติ วา, กาเยน วิญฺญาเปติ, วาจาย วิญฺญาเปติ, กาเยน วาจาย วิญฺญาเปติ, ปณามิโต โหติ สทฺธิวิหาริโก; ",
  "ปฺลิ-ตฺวฺ-กฺทฺ๑:๒๗ฯ๒ฯ๖": "น กาเยน วิญฺญาเปติ, น วาจาย วิญฺญาเปติ, น กาเยน วาจาย วิญฺญาเปติ, น ปณามิโต โหติ สทฺธิวิหาริโก”ติฯ ",
  "ปฺลิ-ตฺวฺ-กฺทฺ๑:๒๗ฯ๓ฯ๑": "เตน โข ปน สมเยน สทฺธิวิหาริกา ปณามิตา น ขมาเปนฺติฯ ",
  "ปฺลิ-ตฺวฺ-กฺทฺ๑:๒๗ฯ๓ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๒๗ฯ๓ฯ๓": "“อนุชานามิ, ภิกฺขเว, ขมาเปตุนฺ”ติฯ ",
  "ปฺลิ-ตฺวฺ-กฺทฺ๑:๒๗ฯ๓ฯ๔": "เนว ขมาเปนฺติฯ ",
  "ปฺลิ-ตฺวฺ-กฺทฺ๑:๒๗ฯ๓ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๒๗ฯ๓ฯ๖": "“น, ภิกฺขเว, ปณามิเตน น ขมาเปตพฺโพฯ ",
  "ปฺลิ-ตฺวฺ-กฺทฺ๑:๒๗ฯ๓ฯ๗": "โย น ขมาเปยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๒๗ฯ๔ฯ๑": "เตน โข ปน สมเยน อุปชฺฌายา ขมาปิยมานา น ขมนฺติฯ ",
  "ปฺลิ-ตฺวฺ-กฺทฺ๑:๒๗ฯ๔ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๒๗ฯ๔ฯ๓": "“อนุชานามิ, ภิกฺขเว, ขมิตุนฺ”ติฯ ",
  "ปฺลิ-ตฺวฺ-กฺทฺ๑:๒๗ฯ๔ฯ๔": "เนว ขมนฺติฯ ",
  "ปฺลิ-ตฺวฺ-กฺทฺ๑:๒๗ฯ๔ฯ๕": "สทฺธิวิหาริกา ปกฺกมนฺติปิ วิพฺภมนฺติปิ ติตฺถิเยสุปิ สงฺกมนฺติฯ ",
  "ปฺลิ-ตฺวฺ-กฺทฺ๑:๒๗ฯ๔ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๒๗ฯ๔ฯ๗": "น, ภิกฺขเว, ขมาปิยมาเนน น ขมิตพฺพํฯ ",
  "ปฺลิ-ตฺวฺ-กฺทฺ๑:๒๗ฯ๔ฯ๘": "โย น ขเมยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๒๗ฯ๕ฯ๑": "เตน โข ปน สมเยน อุปชฺฌายา สมฺมาวตฺตนฺตํ ปณาเมนฺติ, อสมฺมาวตฺตนฺตํ น ปณาเมนฺติฯ ",
  "ปฺลิ-ตฺวฺ-กฺทฺ๑:๒๗ฯ๕ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๒๗ฯ๕ฯ๓": "“น, ภิกฺขเว, สมฺมาวตฺตนฺโต ปณาเมตพฺโพฯ ",
  "ปฺลิ-ตฺวฺ-กฺทฺ๑:๒๗ฯ๕ฯ๔": "โย ปณาเมยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๒๗ฯ๕ฯ๕": "น จ, ภิกฺขเว, อสมฺมาวตฺตนฺโต น ปณาเมตพฺโพฯ ",
  "ปฺลิ-ตฺวฺ-กฺทฺ๑:๒๗ฯ๕ฯ๖": "โย น ปณาเมยฺย, อาปตฺติ ทุกฺกฏสฺสาติฯ ",
  "ปฺลิ-ตฺวฺ-กฺทฺ๑:๒๗ฯ๖ฯ๑": "ปญฺจหิ, ภิกฺขเว, องฺเคหิ สมนฺนาคโต สทฺธิวิหาริโก ปณาเมตพฺโพฯ ",
  "ปฺลิ-ตฺวฺ-กฺทฺ๑:๒๗ฯ๖ฯ๒": "อุปชฺฌายมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๒๗ฯ๖ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคโต สทฺธิวิหาริโก ปณาเมตพฺโพฯ ",
  "ปฺลิ-ตฺวฺ-กฺทฺ๑:๒๗ฯ๖ฯ๔": "ปญฺจหิ, ภิกฺขเว, องฺเคหิ สมนฺนาคโต สทฺธิวิหาริโก น ปณาเมตพฺโพฯ ",
  "ปฺลิ-ตฺวฺ-กฺทฺ๑:๒๗ฯ๖ฯ๕": "อุปชฺฌายมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๒๗ฯ๖ฯ๖": "อิเมหิ โข, ภิกฺขเว, ปญฺจหงฺเคหิ สมนฺนาคโต สทฺธิวิหาริโก น ปณาเมตพฺโพฯ ",
  "ปฺลิ-ตฺวฺ-กฺทฺ๑:๒๗ฯ๗ฯ๑": "ปญฺจหิ, ภิกฺขเว, องฺเคหิ สมนฺนาคโต สทฺธิวิหาริโก อลํ ปณาเมตุํฯ ",
  "ปฺลิ-ตฺวฺ-กฺทฺ๑:๒๗ฯ๗ฯ๒": "อุปชฺฌายมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๒๗ฯ๗ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคโต สทฺธิวิหาริโก อลํ ปณาเมตุํฯ ",
  "ปฺลิ-ตฺวฺ-กฺทฺ๑:๒๗ฯ๗ฯ๔": "ปญฺจหิ, ภิกฺขเว, องฺเคหิ สมนฺนาคโต สทฺธิวิหาริโก นาลํ ปณาเมตุํฯ ",
  "ปฺลิ-ตฺวฺ-กฺทฺ๑:๒๗ฯ๗ฯ๕": "อุปชฺฌายมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๒๗ฯ๗ฯ๖": "อิเมหิ โข, ภิกฺขเว, ปญฺจหงฺเคหิ สมนฺนาคโต สทฺธิวิหาริโก นาลํ ปณาเมตุํฯ ",
  "ปฺลิ-ตฺวฺ-กฺทฺ๑:๒๗ฯ๘ฯ๑": "ปญฺจหิ, ภิกฺขเว, องฺเคหิ สมนฺนาคตํ สทฺธิวิหาริกํ อปฺปณาเมนฺโต อุปชฺฌาโย สาติสาโร โหติ, ปณาเมนฺโต อนติสาโร โหติฯ ",
  "ปฺลิ-ตฺวฺ-กฺทฺ๑:๒๗ฯ๘ฯ๒": "อุปชฺฌายมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๒๗ฯ๘ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคตํ สทฺธิวิหาริกํ อปฺปณาเมนฺโต อุปชฺฌาโย สาติสาโร โหติ, ปณาเมนฺโต อนติสาโร โหติฯ ",
  "ปฺลิ-ตฺวฺ-กฺทฺ๑:๒๗ฯ๘ฯ๔": "ปญฺจหิ, ภิกฺขเว, องฺเคหิ สมนฺนาคตํ สทฺธิวิหาริกํ ปณาเมนฺโต อุปชฺฌาโย สาติสาโร โหติ, อปฺปณาเมนฺโต อนติสาโร โหติฯ ",
  "ปฺลิ-ตฺวฺ-กฺทฺ๑:๒๗ฯ๘ฯ๕": "อุปชฺฌายมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๒๗ฯ๘ฯ๖": "อิเมหิ โข, ภิกฺขเว, ปญฺจหงฺเคหิ สมนฺนาคตํ สทฺธิวิหาริกํ ปณาเมนฺโต อุปชฺฌาโย สาติสาโร โหติ, อปฺปณาเมนฺโต อนติสาโร โหตี”ติฯ ",
  "ปฺลิ-ตฺวฺ-กฺทฺ๑:๒๘ฯ๑ฯ๑": "เตน โข ปน สมเยน อญฺญตโร พฺราหฺมโณ ภิกฺขู อุปสงฺกมิตฺวา ปพฺพชฺชํ ยาจิฯ ",
  "ปฺลิ-ตฺวฺ-กฺทฺ๑:๒๘ฯ๑ฯ๒": "ตํ ภิกฺขู น อิจฺฉึสุ ปพฺพาเชตุํฯ ",
  "ปฺลิ-ตฺวฺ-กฺทฺ๑:๒๘ฯ๑ฯ๓": "โส ภิกฺขูสุ ปพฺพชฺชํ อลภมาโน กิโส อโหสิ ลูโข ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโตฯ ",
  "ปฺลิ-ตฺวฺ-กฺทฺ๑:๒๘ฯ๑ฯ๔": "อทฺทสา โข ภควา ตํ พฺราหฺมณํ กิสํ ลูขํ ทุพฺพณฺณํ อุปฺปณฺฑุปฺปณฺฑุกชาตํ ธมนิสนฺถตคตฺตํ, ทิสฺวาน ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๒๘ฯ๑ฯ๕": "“กึ นุ โข โส, ภิกฺขเว, พฺราหฺมโณ กิโส ลูโข ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต”ติ? ",
  "ปฺลิ-ตฺวฺ-กฺทฺ๑:๒๘ฯ๑ฯ๖": "“เอโส, ภนฺเต, พฺราหฺมโณ ภิกฺขู อุปสงฺกมิตฺวา ปพฺพชฺชํ ยาจิฯ ",
  "ปฺลิ-ตฺวฺ-กฺทฺ๑:๒๘ฯ๑ฯ๗": "ตํ ภิกฺขู น อิจฺฉึสุ ปพฺพาเชตุํฯ ",
  "ปฺลิ-ตฺวฺ-กฺทฺ๑:๒๘ฯ๑ฯ๘": "โส ภิกฺขูสุ ปพฺพชฺชํ อลภมาโน กิโส ลูโข ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต”ติฯ ",
  "ปฺลิ-ตฺวฺ-กฺทฺ๑:๒๘ฯ๒ฯ๑": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๒๘ฯ๒ฯ๒": "“โก นุ โข, ภิกฺขเว, ตสฺส พฺราหฺมณสฺส อธิการํ สรสี”ติ? ",
  "ปฺลิ-ตฺวฺ-กฺทฺ๑:๒๘ฯ๒ฯ๓": "เอวํ วุตฺเต, อายสฺมา สาริปุตฺโต ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๒๘ฯ๒ฯ๔": "“อหํ โข, ภนฺเต, ตสฺส พฺราหฺมณสฺส อธิการํ สรามี”ติฯ ",
  "ปฺลิ-ตฺวฺ-กฺทฺ๑:๒๘ฯ๒ฯ๕": "“กึ ปน ตฺวํ, สาริปุตฺต, ตสฺส พฺราหฺมณสฺส อธิการํ สรสี”ติ? ",
  "ปฺลิ-ตฺวฺ-กฺทฺ๑:๒๘ฯ๒ฯ๖": "“อิธ เม, ภนฺเต, โส พฺราหฺมโณ ราชคเห ปิณฺฑาย จรนฺตสฺส กฏจฺฉุภิกฺขํ ทาเปสิฯ ",
  "ปฺลิ-ตฺวฺ-กฺทฺ๑:๒๘ฯ๒ฯ๗": "อิมํ โข อหํ, ภนฺเต, ตสฺส พฺราหฺมณสฺส อธิการํ สรามี”ติฯ ",
  "ปฺลิ-ตฺวฺ-กฺทฺ๑:๒๘ฯ๓ฯ๑": "“สาธุ สาธุ, สาริปุตฺต, กตญฺญุโน หิ, สาริปุตฺต, สปฺปุริสา กตเวทิโนฯ ",
  "ปฺลิ-ตฺวฺ-กฺทฺ๑:๒๘ฯ๓ฯ๒": "เตน หิ ตฺวํ, สาริปุตฺต, ตํ พฺราหฺมณํ ปพฺพาเชหิ อุปสมฺปาเทหี”ติฯ ",
  "ปฺลิ-ตฺวฺ-กฺทฺ๑:๒๘ฯ๓ฯ๓": "“กถาหํ, ภนฺเต, ตํ พฺราหฺมณํ ปพฺพาเชมิ อุปสมฺปาเทมี”ติ? ",
  "ปฺลิ-ตฺวฺ-กฺทฺ๑:๒๘ฯ๓ฯ๔": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๒๘ฯ๓ฯ๕": "“ยา สา, ภิกฺขเว, มยา ตีหิ สรณคมเนหิ อุปสมฺปทา อนุญฺญาตา, ตํ อชฺชตคฺเค ปฏิกฺขิปามิฯ ",
  "ปฺลิ-ตฺวฺ-กฺทฺ๑:๒๘ฯ๔ฯ๑": "อนุชานามิ, ภิกฺขเว, ญตฺติจตุตฺเถน กมฺเมน อุปสมฺปาเทตุํฯ ",
  "ปฺลิ-ตฺวฺ-กฺทฺ๑:๒๘ฯ๔ฯ๒": "เอวญฺจ ปน, ภิกฺขเว, อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๒๘ฯ๔ฯ๓": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑:๒๘ฯ๔ฯ๔": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๒๘ฯ๔ฯ๕": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๒๘ฯ๔ฯ๖": "ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๘ฯ๔ฯ๗": "เอสา ญตฺติฯ ",
  "ปฺลิ-ตฺวฺ-กฺทฺ๑:๒๘ฯ๕ฯ๑": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๒๘ฯ๕ฯ๒": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๒๘ฯ๕ฯ๓": "สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๘ฯ๕ฯ๔": "ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
  "ปฺลิ-ตฺวฺ-กฺทฺ๑:๒๘ฯ๕ฯ๕": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑:๒๘ฯ๕ฯ๖": "ทุติยมฺปิ เอตมตฺถํ วทามิ—",
  "ปฺลิ-ตฺวฺ-กฺทฺ๑:๒๘ฯ๕ฯ๗": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๒๘ฯ๕ฯ๘": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๒๘ฯ๕ฯ๙": "สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๘ฯ๕ฯ๑๐": "ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
  "ปฺลิ-ตฺวฺ-กฺทฺ๑:๒๘ฯ๕ฯ๑๑": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑:๒๘ฯ๖ฯ๑": "ตติยมฺปิ เอตมตฺถํ วทามิ—",
  "ปฺลิ-ตฺวฺ-กฺทฺ๑:๒๘ฯ๖ฯ๒": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๒๘ฯ๖ฯ๓": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๒๘ฯ๖ฯ๔": "สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๘ฯ๖ฯ๕": "ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
  "ปฺลิ-ตฺวฺ-กฺทฺ๑:๒๘ฯ๖ฯ๖": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑:๒๘ฯ๖ฯ๗": "อุปสมฺปนฺโน สงฺเฆน อิตฺถนฺนาโม อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๘ฯ๖ฯ๘": "ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
  "ปฺลิ-ตฺวฺ-กฺทฺ๑:๒๙ฯ๑ฯ๑": "เตน โข ปน สมเยน อญฺญตโร ภิกฺขุ อุปสมฺปนฺนสมนนฺตรา อนาจารํ อาจรติฯ ",
  "ปฺลิ-ตฺวฺ-กฺทฺ๑:๒๙ฯ๑ฯ๒": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๒๙ฯ๑ฯ๓": "“มาวุโส, เอวรูปํ อกาสิ, เนตํ กปฺปตี”ติฯ ",
  "ปฺลิ-ตฺวฺ-กฺทฺ๑:๒๙ฯ๑ฯ๔": "โส เอวมาห—",
  "ปฺลิ-ตฺวฺ-กฺทฺ๑:๒๙ฯ๑ฯ๕": "“เนวาหํ อายสฺมนฺเต ยาจึ อุปสมฺปาเทถ มนฺติฯ ",
  "ปฺลิ-ตฺวฺ-กฺทฺ๑:๒๙ฯ๑ฯ๖": "กิสฺส มํ ตุเมฺห อยาจิตา อุปสมฺปาทิตฺถา”ติ? ",
  "ปฺลิ-ตฺวฺ-กฺทฺ๑:๒๙ฯ๑ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๒๙ฯ๑ฯ๘": "“น, ภิกฺขเว, อยาจิเตน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๒๙ฯ๑ฯ๙": "โย อุปสมฺปาเทยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๒๙ฯ๑ฯ๑๐": "อนุชานามิ, ภิกฺขเว, ยาจิเตน อุปสมฺปาเทตุํฯ ",
  "ปฺลิ-ตฺวฺ-กฺทฺ๑:๒๙ฯ๒ฯ๑": "เอวญฺจ ปน, ภิกฺขเว, ยาจิตพฺโพฯ ",
  "ปฺลิ-ตฺวฺ-กฺทฺ๑:๒๙ฯ๒ฯ๒": "เตน อุปสมฺปทาเปกฺเขน สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
  "ปฺลิ-ตฺวฺ-กฺทฺ๑:๒๙ฯ๒ฯ๓": "‘สงฺฆํ, ภนฺเต, อุปสมฺปทํ ยาจามิ, อุลฺลุมฺปตุ มํ, ภนฺเต, สงฺโฆ อนุกมฺปํ อุปาทายา’ติฯ ",
  "ปฺลิ-ตฺวฺ-กฺทฺ๑:๒๙ฯ๒ฯ๔": "ทุติยมฺปิ ยาจิตพฺโพฯ ",
  "ปฺลิ-ตฺวฺ-กฺทฺ๑:๒๙ฯ๒ฯ๕": "ตติยมฺปิ ยาจิตพฺโพฯ ",
  "ปฺลิ-ตฺวฺ-กฺทฺ๑:๒๙ฯ๓ฯ๑": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑:๒๙ฯ๓ฯ๒": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๒๙ฯ๓ฯ๓": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๒๙ฯ๓ฯ๔": "อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๙ฯ๓ฯ๕": "ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๙ฯ๓ฯ๖": "เอสา ญตฺติฯ ",
  "ปฺลิ-ตฺวฺ-กฺทฺ๑:๒๙ฯ๔ฯ๑": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๒๙ฯ๔ฯ๒": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๒๙ฯ๔ฯ๓": "อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๙ฯ๔ฯ๔": "สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๙ฯ๔ฯ๕": "ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
  "ปฺลิ-ตฺวฺ-กฺทฺ๑:๒๙ฯ๔ฯ๖": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑:๒๙ฯ๔ฯ๗": "ทุติยมฺปิ เอตมตฺถํ วทามิ …เป… ",
  "ปฺลิ-ตฺวฺ-กฺทฺ๑:๒๙ฯ๔ฯ๘": "ตติยมฺปิ เอตมตฺถํ วทามิ …เป…ฯ ",
  "ปฺลิ-ตฺวฺ-กฺทฺ๑:๒๙ฯ๔ฯ๙": "อุปสมฺปนฺโน สงฺเฆน อิตฺถนฺนาโม อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๒๙ฯ๔ฯ๑๐": "ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
  "ปฺลิ-ตฺวฺ-กฺทฺ๑:๓๐ฯ๑ฯ๑": "เตน โข ปน สมเยน ราชคเห ปณีตานํ ภตฺตานํ ภตฺตปฏิปาฏิ อฏฺฐิตา โหติฯ ",
  "ปฺลิ-ตฺวฺ-กฺทฺ๑:๓๐ฯ๑ฯ๒": "อถ โข อญฺญตรสฺส พฺราหฺมณสฺส เอตทโหสิ—",
  "ปฺลิ-ตฺวฺ-กฺทฺ๑:๓๐ฯ๑ฯ๓": "“อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
  "ปฺลิ-ตฺวฺ-กฺทฺ๑:๓๐ฯ๑ฯ๔": "ยนฺนูนาหํ สมเณสุ สกฺยปุตฺติเยสุ ปพฺพเชยฺยนฺ”ติฯ ",
  "ปฺลิ-ตฺวฺ-กฺทฺ๑:๓๐ฯ๑ฯ๕": "อถ โข โส พฺราหฺมโณ ภิกฺขู อุปสงฺกมิตฺวา ปพฺพชฺชํ ยาจิฯ ",
  "ปฺลิ-ตฺวฺ-กฺทฺ๑:๓๐ฯ๑ฯ๖": "ตํ ภิกฺขู ปพฺพาเชสุํ อุปสมฺปาเทสุํฯ ",
  "ปฺลิ-ตฺวฺ-กฺทฺ๑:๓๐ฯ๒ฯ๑": "ตสฺมึ ปพฺพชิเต ภตฺตปฏิปาฏิ ขียิตฺถฯ ",
  "ปฺลิ-ตฺวฺ-กฺทฺ๑:๓๐ฯ๒ฯ๒": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๓๐ฯ๒ฯ๓": "“เอหิ ทานิ, อาวุโส, ปิณฺฑาย จริสฺสามา”ติฯ ",
  "ปฺลิ-ตฺวฺ-กฺทฺ๑:๓๐ฯ๒ฯ๔": "โส เอวมาห—",
  "ปฺลิ-ตฺวฺ-กฺทฺ๑:๓๐ฯ๒ฯ๕": "“นาหํ, อาวุโส, เอตงฺการณา ปพฺพชิโต ปิณฺฑาย จริสฺสามีติฯ ",
  "ปฺลิ-ตฺวฺ-กฺทฺ๑:๓๐ฯ๒ฯ๖": "สเจ เม ทสฺสถ ภุญฺชิสฺสามิ, โน เจ เม ทสฺสถ วิพฺภมิสฺสามี”ติฯ ",
  "ปฺลิ-ตฺวฺ-กฺทฺ๑:๓๐ฯ๒ฯ๗": "“กึ ปน ตฺวํ, อาวุโส, อุทรสฺส การณา ปพฺพชิโต”ติ? ",
  "ปฺลิ-ตฺวฺ-กฺทฺ๑:๓๐ฯ๒ฯ๘": "“เอวมาวุโส”ติฯ ",
  "ปฺลิ-ตฺวฺ-กฺทฺ๑:๓๐ฯ๓ฯ๑": "เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๓๐ฯ๓ฯ๒": "“กถญฺหิ นาม ภิกฺขุ เอวํ สฺวากฺขาเต ธมฺมวินเย อุทรสฺส การณา ปพฺพชิสฺสตี”ติฯ ",
  "ปฺลิ-ตฺวฺ-กฺทฺ๑:๓๐ฯ๓ฯ๓": "เต ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๓๐ฯ๓ฯ๔": "“สจฺจํ กิร ตฺวํ, ภิกฺขุ, อุทรสฺส การณา ปพฺพชิโต”ติ? ",
  "ปฺลิ-ตฺวฺ-กฺทฺ๑:๓๐ฯ๓ฯ๕": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๑:๓๐ฯ๓ฯ๖": "วิครหิ พุทฺโธ ภควา …เป… ",
  "ปฺลิ-ตฺวฺ-กฺทฺ๑:๓๐ฯ๓ฯ๗": "กถญฺหิ นาม ตฺวํ, โมฆปุริส, เอวํ สฺวากฺขาเต ธมฺมวินเย อุทรสฺส การณา ปพฺพชิสฺสสิฯ ",
  "ปฺลิ-ตฺวฺ-กฺทฺ๑:๓๐ฯ๓ฯ๘": "เนตํ, โมฆปุริส, อปฺปสนฺนานํ วา ปสาทาย ปสนฺนานํ วา ภิโยฺยภาวาย …เป… ",
  "ปฺลิ-ตฺวฺ-กฺทฺ๑:๓๐ฯ๓ฯ๙": "วิครหิตฺวา …เป… ",
  "ปฺลิ-ตฺวฺ-กฺทฺ๑:๓๐ฯ๓ฯ๑๐": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๓๐ฯ๔ฯ๑": "“อนุชานามิ, ภิกฺขเว, อุปสมฺปาเทนฺเตน จตฺตาโร นิสฺสเย อาจิกฺขิตุํ—",
  "ปฺลิ-ตฺวฺ-กฺทฺ๑:๓๐ฯ๔ฯ๒": "ปิณฺฑิยาโลปโภชนํ นิสฺสาย ปพฺพชฺชา, ตตฺถ เต ยาวชีวํ อุสฺสาโห กรณีโย; ",
  "ปฺลิ-ตฺวฺ-กฺทฺ๑:๓๐ฯ๔ฯ๓": "อติเรกลาโภ—",
  "ปฺลิ-ตฺวฺ-กฺทฺ๑:๓๐ฯ๔ฯ๔": "สงฺฆภตฺตํ, อุทฺเทสภตฺตํ, นิมนฺตนํ, สลากภตฺตํ, ปกฺขิกํ, อุโปสถิกํ, ปาฏิปทิกํฯ ",
  "ปฺลิ-ตฺวฺ-กฺทฺ๑:๓๐ฯ๔ฯ๕": "ปํสุกูลจีวรํ นิสฺสาย ปพฺพชฺชา, ตตฺถ เต ยาวชีวํ อุสฺสาโห กรณีโย; ",
  "ปฺลิ-ตฺวฺ-กฺทฺ๑:๓๐ฯ๔ฯ๖": "อติเรกลาโภ—",
  "ปฺลิ-ตฺวฺ-กฺทฺ๑:๓๐ฯ๔ฯ๗": "โขมํ, กปฺปาสิกํ, โกเสยฺยํ, กมฺพลํ, สาณํ, ภงฺคํฯ ",
  "ปฺลิ-ตฺวฺ-กฺทฺ๑:๓๐ฯ๔ฯ๘": "รุกฺขมูลเสนาสนํ นิสฺสาย ปพฺพชฺชา, ตตฺถ เต ยาวชีวํ อุสฺสาโห กรณีโย; ",
  "ปฺลิ-ตฺวฺ-กฺทฺ๑:๓๐ฯ๔ฯ๙": "อติเรกลาโภ—",
  "ปฺลิ-ตฺวฺ-กฺทฺ๑:๓๐ฯ๔ฯ๑๐": "วิหาโร, อฑฺฒโยโค, ปาสาโท, หมฺมิยํ, คุหาฯ ",
  "ปฺลิ-ตฺวฺ-กฺทฺ๑:๓๐ฯ๔ฯ๑๑": "ปูติมุตฺตเภสชฺชํ นิสฺสาย ปพฺพชฺชา, ตตฺถ เต ยาวชีวํ อุสฺสาโห กรณีโย; ",
  "ปฺลิ-ตฺวฺ-กฺทฺ๑:๓๐ฯ๔ฯ๑๒": "อติเรกลาโภ—",
  "ปฺลิ-ตฺวฺ-กฺทฺ๑:๓๐ฯ๔ฯ๑๓": "สปฺปิ, นวนีตํ, เตลํ, มธุ, ผาณิตนฺ”ติฯ ",
  "ปฺลิ-ตฺวฺ-กฺทฺ๑:๓๐ฯ๔ฯ๑๔": "อุปชฺฌายวตฺตภาณวาโร นิฏฺฐิโต ปญฺจโมฯ ",
  "ปฺลิ-ตฺวฺ-กฺทฺ๑:๓๑ฯ๑ฯ๐": "๑๘ฯ อาจริยวตฺตกถา ",
  "ปฺลิ-ตฺวฺ-กฺทฺ๑:๓๑ฯ๑ฯ๑": "เตน โข ปน สมเยน อญฺญตโร มาณวโก ภิกฺขู อุปสงฺกมิตฺวา ปพฺพชฺชํ ยาจิฯ ",
  "ปฺลิ-ตฺวฺ-กฺทฺ๑:๓๑ฯ๑ฯ๒": "ตสฺส ภิกฺขู ปฏิกจฺเจว นิสฺสเย อาจิกฺขึสุฯ ",
  "ปฺลิ-ตฺวฺ-กฺทฺ๑:๓๑ฯ๑ฯ๓": "โส เอวมาห—",
  "ปฺลิ-ตฺวฺ-กฺทฺ๑:๓๑ฯ๑ฯ๔": "“สเจ เม, ภนฺเต, ปพฺพชิเต นิสฺสเย อาจิกฺเขยฺยาถ, อภิรเมยฺยามหํฯ ",
  "ปฺลิ-ตฺวฺ-กฺทฺ๑:๓๑ฯ๑ฯ๕": "น ทานาหํ, ภนฺเต, ปพฺพชิสฺสามิ; ",
  "ปฺลิ-ตฺวฺ-กฺทฺ๑:๓๑ฯ๑ฯ๖": "เชคุจฺฉา เม นิสฺสยา ปฏิกูลา”ติฯ ",
  "ปฺลิ-ตฺวฺ-กฺทฺ๑:๓๑ฯ๑ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๑ฯ๑ฯ๘": "“น, ภิกฺขเว, ปฏิกจฺเจว นิสฺสยา อาจิกฺขิตพฺพาฯ ",
  "ปฺลิ-ตฺวฺ-กฺทฺ๑:๓๑ฯ๑ฯ๙": "โย อาจิกฺเขยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๓๑ฯ๑ฯ๑๐": "อนุชานามิ, ภิกฺขเว, อุปสมฺปนฺนสมนนฺตรา นิสฺสเย อาจิกฺขิตุนฺ”ติฯ ",
  "ปฺลิ-ตฺวฺ-กฺทฺ๑:๓๑ฯ๒ฯ๑": "เตน โข ปน สมเยน ภิกฺขู ทุวคฺเคนปิ ติวคฺเคนปิ คเณน อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๓๑ฯ๒ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๑ฯ๒ฯ๓": "“น, ภิกฺขเว, อูนทสวคฺเคน คเณน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๓๑ฯ๒ฯ๔": "โย อุปสมฺปาเทยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๓๑ฯ๒ฯ๕": "อนุชานามิ, ภิกฺขเว, ทสวคฺเคน วา อติเรกทสวคฺเคน วา คเณน อุปสมฺปาเทตุนฺ”ติฯ ",
  "ปฺลิ-ตฺวฺ-กฺทฺ๑:๓๑ฯ๓ฯ๑": "เตน โข ปน สมเยน ภิกฺขู เอกวสฺสาปิ ทุวสฺสาปิ สทฺธิวิหาริกํ อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๓๑ฯ๓ฯ๒": "อายสฺมาปิ อุปเสโน วงฺคนฺตปุตฺโต เอกวโสฺส สทฺธิวิหาริกํ อุปสมฺปาเทสิฯ ",
  "ปฺลิ-ตฺวฺ-กฺทฺ๑:๓๑ฯ๓ฯ๓": "โส วสฺสํวุฏฺโฐ ทุวโสฺส เอกวสฺสํ สทฺธิวิหาริกํ อาทาย เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๓๑ฯ๓ฯ๔": "อาจิณฺณํ โข ปเนตํ พุทฺธานํ ภควนฺตานํ อาคนฺตุเกหิ ภิกฺขูหิ สทฺธึ ปฏิสมฺโมทิตุํฯ ",
  "ปฺลิ-ตฺวฺ-กฺทฺ๑:๓๑ฯ๔ฯ๑": "อถ โข ภควา อายสฺมนฺตํ อุปเสนํ วงฺคนฺตปุตฺตํ เอตทโวจ—",
  "ปฺลิ-ตฺวฺ-กฺทฺ๑:๓๑ฯ๔ฯ๒": "“กจฺจิ, ภิกฺขุ, ขมนียํ, กจฺจิ ยาปนียํ, ",
  "ปฺลิ-ตฺวฺ-กฺทฺ๑:๓๑ฯ๔ฯ๓": "กจฺจิ ตฺวํ อปฺปกิลมเถน อทฺธานํ อาคโต”ติ? ",
  "ปฺลิ-ตฺวฺ-กฺทฺ๑:๓๑ฯ๔ฯ๔": "“ขมนียํ, ภควา, ยาปนียํ, ภควาฯ ",
  "ปฺลิ-ตฺวฺ-กฺทฺ๑:๓๑ฯ๔ฯ๕": "อปฺปกิลมเถน มยํ, ภนฺเต, อทฺธานํ อาคตา”ติฯ ",
  "ปฺลิ-ตฺวฺ-กฺทฺ๑:๓๑ฯ๔ฯ๖": "ชานนฺตาปิ ตถาคตา ปุจฺฉนฺติ, ชานนฺตาปิ น ปุจฺฉนฺติ, กาลํ วิทิตฺวา ปุจฺฉนฺติ, กาลํ วิทิตฺวา น ปุจฺฉนฺติ; ",
  "ปฺลิ-ตฺวฺ-กฺทฺ๑:๓๑ฯ๔ฯ๗": "อตฺถสํหิตํ ตถาคตา ปุจฺฉนฺติ; โน อนตฺถสํหิตํฯ ",
  "ปฺลิ-ตฺวฺ-กฺทฺ๑:๓๑ฯ๔ฯ๘": "อนตฺถสํหิเต เสตุฆาโต ตถาคตานํฯ ",
  "ปฺลิ-ตฺวฺ-กฺทฺ๑:๓๑ฯ๔ฯ๙": "ทฺวีหิ อากาเรหิ พุทฺธา ภควนฺโต ภิกฺขู ปฏิปุจฺฉนฺติ— ธมฺมํ วา เทเสสฺสาม, สาวกานํ วา สิกฺขาปทํ ปญฺญเปสฺสามาติฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๑": "อถ โข ภควา อายสฺมนฺตํ อุปเสนํ วงฺคนฺตปุตฺตํ เอตทโวจ— “กติวโสฺสสิ ตฺวํ, ภิกฺขู”ติ? ",
  "ปฺลิ-ตฺวฺ-กฺทฺ๑:๓๑ฯ๕ฯ๒": "“ทุวโสฺสหํ, ภควา”ติฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๓": "“อยํ ปน ภิกฺขุ กติวโสฺส”ติ? ",
  "ปฺลิ-ตฺวฺ-กฺทฺ๑:๓๑ฯ๕ฯ๔": "“เอกวโสฺส, ภควา”ติฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๕": "“กึ ตายํ ภิกฺขุ โหตี”ติ? ",
  "ปฺลิ-ตฺวฺ-กฺทฺ๑:๓๑ฯ๕ฯ๖": "“สทฺธิวิหาริโก เม, ภควา”ติฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๗": "วิครหิ พุทฺโธ ภควา—",
  "ปฺลิ-ตฺวฺ-กฺทฺ๑:๓๑ฯ๕ฯ๘": "“อนนุจฺฉวิกํ, โมฆปุริส, อนนุโลมิกํ อปฺปติรูปํ อสฺสามณกํ อกปฺปิยํ อกรณียํฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๙": "กถญฺหิ นาม ตฺวํ, โมฆปุริส, อญฺเญหิ โอวทิโย อนุสาสิโย อญฺญํ โอวทิตุํ อนุสาสิตุํ มญฺญิสฺสสิฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๑๐": "อติลหุํ โข ตฺวํ, โมฆปุริส, พาหุลฺลาย อาวตฺโต, ยทิทํ คณพนฺธิกํฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๑๑": "เนตํ, โมฆปุริส, อปฺปสนฺนานํ วา ปสาทาย ปสนฺนานํ วา ภิโยฺยภาวาย …เป… ",
  "ปฺลิ-ตฺวฺ-กฺทฺ๑:๓๑ฯ๕ฯ๑๒": "วิครหิตฺวา …เป… ",
  "ปฺลิ-ตฺวฺ-กฺทฺ๑:๓๑ฯ๕ฯ๑๓": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๓๑ฯ๕ฯ๑๔": "“น, ภิกฺขเว, อูนทสวเสฺสน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๑๕": "โย อุปสมฺปาเทยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๓๑ฯ๕ฯ๑๖": "อนุชานามิ, ภิกฺขเว, ทสวเสฺสน วา อติเรกทสวเสฺสน วา อุปสมฺปาเทตุนฺ”ติฯ ",
  "ปฺลิ-ตฺวฺ-กฺทฺ๑:๓๑ฯ๖ฯ๑": "เตน โข ปน สมเยน ภิกฺขู—",
  "ปฺลิ-ตฺวฺ-กฺทฺ๑:๓๑ฯ๖ฯ๒": "ทสวสฺสมฺหา ทสวสฺสมฺหาติ—",
  "ปฺลิ-ตฺวฺ-กฺทฺ๑:๓๑ฯ๖ฯ๓": "พาลา อพฺยตฺตา อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๓๑ฯ๖ฯ๔": "ทิสฺสนฺติ อุปชฺฌายา พาลา, สทฺธิวิหาริกา ปณฺฑิตาฯ ",
  "ปฺลิ-ตฺวฺ-กฺทฺ๑:๓๑ฯ๖ฯ๕": "ทิสฺสนฺติ อุปชฺฌายา อพฺยตฺตา, สทฺธิวิหาริกา พฺยตฺตาฯ ",
  "ปฺลิ-ตฺวฺ-กฺทฺ๑:๓๑ฯ๖ฯ๖": "ทิสฺสนฺติ อุปชฺฌายา อปฺปสฺสุตา, สทฺธิวิหาริกา พหุสฺสุตาฯ ",
  "ปฺลิ-ตฺวฺ-กฺทฺ๑:๓๑ฯ๖ฯ๗": "ทิสฺสนฺติ อุปชฺฌายา ทุปฺปญฺญา, สทฺธิวิหาริกา ปญฺญวนฺโตฯ ",
  "ปฺลิ-ตฺวฺ-กฺทฺ๑:๓๑ฯ๖ฯ๘": "อญฺญตโรปิ อญฺญติตฺถิยปุพฺโพ อุปชฺฌาเยน สหธมฺมิกํ วุจฺจมาโน อุปชฺฌายสฺส วาทํ อาโรเปตฺวา ตํเยว ติตฺถายตนํ สงฺกมิฯ ",
  "ปฺลิ-ตฺวฺ-กฺทฺ๑:๓๑ฯ๗ฯ๑": "เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๓๑ฯ๗ฯ๒": "“กถญฺหิ นาม ภิกฺขู—ทสวสฺสมฺหา ทสวสฺสมฺหาติ—พาลา อพฺยตฺตา อุปสมฺปาเทสฺสนฺติฯ ",
  "ปฺลิ-ตฺวฺ-กฺทฺ๑:๓๑ฯ๗ฯ๓": "ทิสฺสนฺติ อุปชฺฌายา พาลา สทฺธิวิหาริกา ปณฺฑิตา, ทิสฺสนฺติ อุปชฺฌายา อพฺยตฺตา สทฺธิวิหาริกา พฺยตฺตา, ทิสฺสนฺติ อุปชฺฌายา อปฺปสฺสุตา สทฺธิวิหาริกา พหุสฺสุตา, ทิสฺสนฺติ อุปชฺฌายา ทุปฺปญฺญา, สทฺธิวิหาริกา ปญฺญวนฺโต”ติฯ ",
  "ปฺลิ-ตฺวฺ-กฺทฺ๑:๓๑ฯ๗ฯ๔": "อถ โข เต ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๑ฯ๗ฯ๕": "“สจฺจํ กิร, ภิกฺขเว, ภิกฺขู—",
  "ปฺลิ-ตฺวฺ-กฺทฺ๑:๓๑ฯ๗ฯ๖": "ทสวสฺสมฺหา ทสวสฺสมฺหาติ—",
  "ปฺลิ-ตฺวฺ-กฺทฺ๑:๓๑ฯ๗ฯ๗": "พาลา อพฺยตฺตา อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๓๑ฯ๗ฯ๘": "ทิสฺสนฺติ อุปชฺฌายา พาลา, สทฺธิวิหาริกา ปณฺฑิตา, ทิสฺสนฺติ อุปชฺฌายา อพฺยตฺตา สทฺธิวิหาริกา พฺยตฺตา, ทิสฺสนฺติ อุปชฺฌายา อปฺปสฺสุตา, สทฺธิวิหาริกา พหุสฺสุตา, ทิสฺสนฺติ อุปชฺฌายา ทุปฺปญฺญา, สทฺธิวิหาริกา ปญฺญวนฺโต”ติ? ",
  "ปฺลิ-ตฺวฺ-กฺทฺ๑:๓๑ฯ๗ฯ๙": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๑:๓๑ฯ๘ฯ๑": "วิครหิ พุทฺโธ ภควา …เป… ",
  "ปฺลิ-ตฺวฺ-กฺทฺ๑:๓๑ฯ๘ฯ๒": "“กถญฺหิ นาม เต, ภิกฺขเว, โมฆปุริสา—ทสวสฺสมฺหา ทสวสฺสมฺหาติ—พาลา อพฺยตฺตา อุปสมฺปาเทสฺสนฺติฯ ",
  "ปฺลิ-ตฺวฺ-กฺทฺ๑:๓๑ฯ๘ฯ๓": "ทิสฺสนฺติ อุปชฺฌายา พาลา, สทฺธิวิหาริกา ปณฺฑิตา, ทิสฺสนฺติ อุปชฺฌายา อพฺยตฺตา สทฺธิวิหาริกา พฺยตฺตา, ทิสฺสนฺติ อุปชฺฌายา อปฺปสฺสุตา, สทฺธิวิหาริกา พหุสฺสุตา, ทิสฺสนฺติ อุปชฺฌายา ทุปฺปญฺญา, สทฺธิวิหาริกา ปญฺญวนฺโตฯ ",
  "ปฺลิ-ตฺวฺ-กฺทฺ๑:๓๑ฯ๘ฯ๔": "เนตํ, ภิกฺขเว, อปฺปสนฺนานํ วา ปสาทาย …เป… ",
  "ปฺลิ-ตฺวฺ-กฺทฺ๑:๓๑ฯ๘ฯ๕": "วิครหิตฺวา …เป… ",
  "ปฺลิ-ตฺวฺ-กฺทฺ๑:๓๑ฯ๘ฯ๖": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๓๑ฯ๘ฯ๗": "“น, ภิกฺขเว, พาเลน อพฺยตฺเตน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๓๑ฯ๘ฯ๘": "โย อุปสมฺปาเทยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๓๑ฯ๘ฯ๙": "อนุชานามิ, ภิกฺขเว, พฺยตฺเตน ภิกฺขุนา ปฏิพเลน ทสวเสฺสน วา อติเรกทสวเสฺสน วา อุปสมฺปาเทตุนฺ”ติฯ ",
  "ปฺลิ-ตฺวฺ-กฺทฺ๑:๓๒ฯ๑ฯ๑": "เตน โข ปน สมเยน ภิกฺขู อุปชฺฌาเยสุ ปกฺกนฺเตสุปิ วิพฺภนฺเตสุปิ กาลงฺกเตสุปิ ปกฺขสงฺกนฺเตสุปิ อนาจริยกา อโนวทิยมานา อนนุสาสิยมานา ",
  "ปฺลิ-ตฺวฺ-กฺทฺ๑:๓๒ฯ๑ฯ๒": "ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จรนฺติ, ",
  "ปฺลิ-ตฺวฺ-กฺทฺ๑:๓๒ฯ๑ฯ๓": "มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมนฺติ, อุปริขาทนีเยปิ อุปริสายนีเยปิ อุปริปานีเยปิ อุตฺติฏฺฐปตฺตํ อุปนาเมนฺติ; ",
  "ปฺลิ-ตฺวฺ-กฺทฺ๑:๓๒ฯ๑ฯ๔": "สามํ สูปมฺปิ โอทนมฺปิ วิญฺญาเปตฺวา ภุญฺชนฺติ; ",
  "ปฺลิ-ตฺวฺ-กฺทฺ๑:๓๒ฯ๑ฯ๕": "ภตฺตคฺเคปิ อุจฺจาสทฺทา มหาสทฺทา วิหรนฺติฯ ",
  "ปฺลิ-ตฺวฺ-กฺทฺ๑:๓๒ฯ๑ฯ๖": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๓๒ฯ๑ฯ๗": "“กถญฺหิ นาม สมณา สกฺยปุตฺติยา ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ; ",
  "ปฺลิ-ตฺวฺ-กฺทฺ๑:๓๒ฯ๑ฯ๘": "มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมสฺสนฺติ, อุปริขาทนีเยปิ อุปริสายนีเยปิ อุปริปานีเยปิ อุตฺติฏฺฐปตฺตํ อุปนาเมสฺสนฺติ; ",
  "ปฺลิ-ตฺวฺ-กฺทฺ๑:๓๒ฯ๑ฯ๙": "สามํ สูปมฺปิ โอทนมฺปิ วิญฺญาเปตฺวา ภุญฺชิสฺสนฺติ; ",
  "ปฺลิ-ตฺวฺ-กฺทฺ๑:๓๒ฯ๑ฯ๑๐": "ภตฺตคฺเคปิ อุจฺจาสทฺทา มหาสทฺทา วิหริสฺสนฺติ, เสยฺยถาปิ พฺราหฺมณา พฺราหฺมณโภชเน”ติฯ ",
  "ปฺลิ-ตฺวฺ-กฺทฺ๑:๓๒ฯ๑ฯ๑๑": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํ …เป… ",
  "ปฺลิ-ตฺวฺ-กฺทฺ๑:๓๒ฯ๑ฯ๑๒": "อถ โข เต ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๒ฯ๑ฯ๑๓": "“สจฺจํ กิร, ภิกฺขเว …เป… ",
  "ปฺลิ-ตฺวฺ-กฺทฺ๑:๓๒ฯ๑ฯ๑๔": "“สจฺจํ, ภควา”ติ …เป… ",
  "ปฺลิ-ตฺวฺ-กฺทฺ๑:๓๒ฯ๑ฯ๑๕": "วิครหิตฺวา ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๓๒ฯ๑ฯ๑๖": "“อนุชานามิ, ภิกฺขเว, อาจริยํฯ ",
  "ปฺลิ-ตฺวฺ-กฺทฺ๑:๓๒ฯ๑ฯ๑๗": "อาจริโย, ภิกฺขเว, อนฺเตวาสิกมฺหิ ปุตฺตจิตฺตํ อุปฏฺฐาเปสฺสติ, อนฺเตวาสิโก อาจริยมฺหิ ปิตุจิตฺตํ อุปฏฺฐาเปสฺสติฯ ",
  "ปฺลิ-ตฺวฺ-กฺทฺ๑:๓๒ฯ๑ฯ๑๘": "เอวํ เต อญฺญมญฺญํ สคารวา สปฺปติสฺสา สภาควุตฺติโน วิหรนฺตา อิมสฺมึ ธมฺมวินเย วุทฺธึ วิรุฬฺหึ เวปุลฺลํ อาปชฺชิสฺสนฺติฯ ",
  "ปฺลิ-ตฺวฺ-กฺทฺ๑:๓๒ฯ๑ฯ๑๙": "อนุชานามิ, ภิกฺขเว, ทสวสฺสํ นิสฺสาย วตฺถุํ, ทสวเสฺสน นิสฺสยํ ทาตุํฯ ",
  "ปฺลิ-ตฺวฺ-กฺทฺ๑:๓๒ฯ๒ฯ๑": "เอวญฺจ ปน, ภิกฺขเว, อาจริโย คเหตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๒ฯ๒": "เอกํสํ อุตฺตราสงฺคํ กริตฺวา ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
  "ปฺลิ-ตฺวฺ-กฺทฺ๑:๓๒ฯ๒ฯ๓": "‘อาจริโย เม, ภนฺเต, โหหิ, อายสฺมโต นิสฺสาย วจฺฉามิ; ",
  "ปฺลิ-ตฺวฺ-กฺทฺ๑:๓๒ฯ๒ฯ๔": "อาจริโย เม, ภนฺเต, โหหิ, อายสฺมโต นิสฺสาย วจฺฉามิ; ",
  "ปฺลิ-ตฺวฺ-กฺทฺ๑:๓๒ฯ๒ฯ๕": "อาจริโย เม, ภนฺเต, โหหิ, อายสฺมโต นิสฺสาย วจฺฉามี’ติฯ ",
  "ปฺลิ-ตฺวฺ-กฺทฺ๑:๓๒ฯ๒ฯ๖": "‘สาหู’ติ วา ‘ลหู’ติ วา ‘โอปายิกนฺ’ติ วา ‘ปติรูปนฺ’ติ วา ‘ปาสาทิเกน สมฺปาเทหี’ติ วา กาเยน วิญฺญาเปติ, วาจาย วิญฺญาเปติ, กาเยน วาจาย วิญฺญาเปติ, คหิโต โหติ อาจริโย; ",
  "ปฺลิ-ตฺวฺ-กฺทฺ๑:๓๒ฯ๒ฯ๗": "น กาเยน วิญฺญาเปติ, น วาจาย วิญฺญาเปติ, น กาเยน วาจาย วิญฺญาเปติ, น คหิโต โหติ อาจริโยฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑": "อนฺเตวาสิเกน, ภิกฺขเว, อาจริยมฺหิ สมฺมา วตฺติตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒": "ตตฺรายํ สมฺมาวตฺตนา—",
  "ปฺลิ-ตฺวฺ-กฺทฺ๑:๓๒ฯ๓ฯ๓ฯ๑": "กาลเสฺสว อุฏฺฐาย อุปาหนํ โอมุญฺจิตฺวา เอกํสํ อุตฺตราสงฺคํ กริตฺวา ทนฺตกฏฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๔": "สเจ ยาคุ โหติ, ภาชนํ โธวิตฺวา ยาคุ อุปนาเมตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๕": "ยาคุํ ปีตสฺส อุทกํ ทตฺวา ภาชนํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา ปฏิสาเมตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖": "อาจริยมฺหิ วุฏฺฐิเต อาสนํ อุทฺธริตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗": "สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘": "สเจ อาจริโย คามํ ปวิสิตุกาโม โหติ, นิวาสนํ ทาตพฺพํ, ปฏินิวาสนํ ปฏิคฺคเหตพฺพํ, กายพนฺธนํ ทาตพฺพํ, สคุณํ กตฺวา สงฺฆาฏิโย ทาตพฺพา, โธวิตฺวา ปตฺโต โสทโก ทาตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๙": "สเจ อาจริโย ปจฺฉาสมณํ อากงฺขติ, ติมณฺฑลํ ปฏิจฺฉาเทนฺเตน ปริมณฺฑลํ นิวาเสตฺวา กายพนฺธนํ พนฺธิตฺวา สคุณํ กตฺวา สงฺฆาฏิโย ปารุปิตฺวา คณฺฐิกํ ปฏิมุญฺจิตฺวา โธวิตฺวา ปตฺตํ คเหตฺวา อาจริยสฺส ปจฺฉาสมเณน โหตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๐": "นาติทูเร คนฺตพฺพํ, นาจฺจาสนฺเน คนฺตพฺพํ, ปตฺตปริยาปนฺนํ ปฏิคฺคเหตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑": "น อาจริยสฺส ภณมานสฺส อนฺตรนฺตรา กถา โอปาเตตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๒": "อาจริโย อาปตฺติสามนฺตา ภณมาโน นิวาเรตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๓": "นิวตฺตนฺเตน ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, ปจฺจุคฺคนฺตฺวา ปตฺตจีวรํ ปฏิคฺคเหตพฺพํ, ปฏินิวาสนํ ทาตพฺพํ, นิวาสนํ ปฏิคฺคเหตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๔": "สเจ จีวรํ สินฺนํ โหติ, มุหุตฺตํ อุเณฺห โอตาเปตพฺพํ, น จ อุเณฺห จีวรํ นิทหิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๕": "จีวรํ สงฺฆริตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๖": "จีวรํ สงฺฆรนฺเตน จตุรงฺคุลํ กณฺณํ อุสฺสาเรตฺวา จีวรํ สงฺฆริตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๑๗": "มา มชฺเฌ ภงฺโค อโหสีติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๘": "โอโภเค กายพนฺธนํ กาตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๙": "สเจ ปิณฺฑปาโต โหติ, อาจริโย จ ภุญฺชิตุกาโม โหติ, อุทกํ ทตฺวา ปิณฺฑปาโต อุปนาเมตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๐": "อาจริโย ปานีเยน ปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๑": "ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ, น จ อุเณฺห ปตฺโต นิทหิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๒": "ปตฺตจีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๓": "ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๔": "น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๕": "จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๖": "อาจริยมฺหิ วุฏฺฐิเต อาสนํ อุทฺธริตพฺพํ, ปาโททกํ ปาทปีฐํ ปาทกถลิกํ ปฏิสาเมตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๗": "สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๘ฯ๑": "สเจ อาจริโย นหายิตุกาโม โหติ, นหานํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๒๙": "สเจ สีเตน อตฺโถ โหติ, สีตํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๐": "สเจ อุเณฺหน อตฺโถ โหติ, อุณฺหํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๑": "สเจ อาจริโย ชนฺตาฆรํ ปวิสิตุกาโม โหติ, จุณฺณํ สนฺเนตพฺพํ, มตฺติกา เตเมตพฺพา, ชนฺตาฆรปีฐํ อาทาย อาจริยสฺส ปิฏฺฐิโต ปิฏฺฐิโต คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ, จุณฺณํ ทาตพฺพํ, มตฺติกา ทาตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๒": "สเจ อุสฺสหติ, ชนฺตาฆรํ ปวิสิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๓": "ชนฺตาฆรํ ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ ปวิสิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๔": "น เถเร ภิกฺขู อนุปขชฺช นิสีทิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๕": "น นวา ภิกฺขู อาสเนน ปฏิพาหิตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๖": "ชนฺตาฆเร อาจริยสฺส ปริกมฺมํ กาตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๗": "ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๘": "อุทเกปิ อาจริยสฺส ปริกมฺมํ กาตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๓๙": "นหาเตน ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา อาจริยสฺส คตฺตโต อุทกํ ปมชฺชิตพฺพํ, นิวาสนํ ทาตพฺพํ, สงฺฆาฏิ ทาตพฺพา, ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๔๐": "อาจริโย ปานีเยน ปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๔๑": "สเจ อุทฺทิสาเปตุกาโม โหติ, อุทฺทิสาเปตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๔๒": "สเจ ปริปุจฺฉิตุกาโม โหติ, ปริปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๔๓ฯ๑": "ยสฺมึ วิหาเร อาจริโย วิหรติ, สเจ โส วิหาโร อุกฺลาโป โหติ, สเจ อุสฺสหติ, โสเธตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๔๔": "วิหารํ โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๔๕": "นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๔๖": "ภิสิพิพฺโพหนํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๔๗": "มญฺโจ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๔๘": "ปีฐํ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๔๙": "มญฺจปฏิปาทกา นีหริตฺวา เอกมนฺตํ นิกฺขิปิตพฺพา; ",
  "ปฺลิ-ตฺวฺ-กฺทฺ๑:๓๒ฯ๓ฯ๕๐": "เขฬมลฺลโก นีหริตฺวา เอกมนฺตํ นิกฺขิปิตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๕๑": "อปเสฺสนผลกํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๕๒": "ภูมตฺถรณํ ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๕๓": "สเจ วิหาเร สนฺตานกํ โหติ, อุโลฺลกา ปฐมํ โอหาเรตพฺพํ, อาโลกสนฺธิกณฺณภาคา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๕๔": "สเจ เครุกปริกมฺมกตา ภิตฺติ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๕๕": "สเจ กาฬวณฺณกตา ภูมิ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๕๖": "สเจ อกตา โหติ ภูมิ, อุทเกน ปริปฺโผสิตฺวา สมฺมชฺชิตพฺพา—",
  "ปฺลิ-ตฺวฺ-กฺทฺ๑:๓๒ฯ๓ฯ๕๗": "มา วิหาโร รเชน อุหญฺญีติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๕๘": "สงฺการํ วิจินิตฺวา เอกมนฺตํ ฉฑฺเฑตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๕๙": "ภูมตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๐": "มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๑": "มญฺโจ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๒": "ปีฐํ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๓": "ภิสิพิพฺโพหนํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๔": "นิสีทนปจฺจตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๕": "เขฬมลฺลโก โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๖": "อปเสฺสนผลกํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๗": "ปตฺตจีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๘": "ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๖๙": "น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๐": "จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๑": "สเจ ปุรตฺถิมา สรชา วาตา วายนฺติ, ปุรตฺถิมา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๒": "สเจ ปจฺฉิมา สรชา วาตา วายนฺติ, ปจฺฉิมา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๓": "สเจ อุตฺตรา สรชา วาตา วายนฺติ, อุตฺตรา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๔": "สเจ ทกฺขิณา สรชา วาตา วายนฺติ, ทกฺขิณา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๕": "สเจ สีตกาโล โหติ, ทิวา วาตปานา วิวริตพฺพา, รตฺตึ ถเกตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๖": "สเจ อุณฺหกาโล โหติ, ทิวา วาตปานา ถเกตพฺพา, รตฺตึ วิวริตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๗": "สเจ ปริเวณํ อุกฺลาปํ โหติ, ปริเวณํ สมฺมชฺชิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๘": "สเจ โกฏฺฐโก อุกฺลาโป โหติ, โกฏฺฐโก สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๗๙": "สเจ อุปฏฺฐานสาลา อุกฺลาปา โหติ, อุปฏฺฐานสาลา สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๐": "สเจ อคฺคิสาลา อุกฺลาปา โหติ, อคฺคิสาลา สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๑": "สเจ วจฺจกุฏิ อุกฺลาปา โหติ, วจฺจกุฏิ สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๒": "สเจ ปานียํ น โหติ, ปานียํ อุปฏฺฐาเปตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๓": "สเจ ปริโภชนียํ น โหติ, ปริโภชนียํ อุปฏฺฐาเปตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๔": "สเจ อาจมนกุมฺภิยํ อุทกํ น โหติ, อาจมนกุมฺภิยา อุทกํ อาสิญฺจิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๕ฯ๑": "สเจ อาจริยสฺส อนภิรติ อุปฺปนฺนา โหติ, อนฺเตวาสิเกน วูปกาเสตพฺโพ, วูปกาสาเปตพฺโพ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๖": "สเจ อาจริยสฺส กุกฺกุจฺจํ อุปฺปนฺนํ โหติ, อนฺเตวาสิเกน วิโนเทตพฺพํ, วิโนทาเปตพฺพํ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๗": "สเจ อาจริยสฺส ทิฏฺฐิคตํ อุปฺปนฺนํ โหติ, อนฺเตวาสิเกน วิเวเจตพฺพํ, วิเวจาเปตพฺพํ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๘๘": "สเจ อาจริโย ครุธมฺมํ อชฺฌาปนฺโน โหติ ปริวาสารโห, อนฺเตวาสิเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๘๙": "กินฺติ นุ โข สงฺโฆ อาจริยสฺส ปริวาสํ ทเทยฺยาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๙๐": "สเจ อาจริโย มูลายปฏิกสฺสนารโห โหติ, อนฺเตวาสิเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๙๑": "กินฺติ นุ โข สงฺโฆ อาจริยํ มูลาย ปฏิกเสฺสยฺยาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๙๒": "สเจ อาจริโย มานตฺตารโห โหติ, อนฺเตวาสิเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๙๓": "กินฺติ นุ โข สงฺโฆ อาจริยสฺส มานตฺตํ ทเทยฺยาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๙๔": "สเจ อาจริโย อพฺภานารโห โหติ, อนฺเตวาสิเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๙๕": "กินฺติ นุ โข สงฺโฆ อาจริยํ อพฺเภยฺยาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๙๖": "สเจ สงฺโฆ อาจริยสฺส กมฺมํ กตฺตุกาโม โหติ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อนฺเตวาสิเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๙๗": "กินฺติ นุ โข สงฺโฆ อาจริยสฺส กมฺมํ น กเรยฺย, ลหุกาย วา ปริณาเมยฺยาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๙๘": "กตํ วา ปนสฺส โหติ สงฺเฆน กมฺมํ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อนฺเตวาสิเกน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๙๙": "กินฺติ นุ โข อาจริโย สมฺมา วตฺเตยฺย, โลมํ ปาเตยฺย, เนตฺถารํ วตฺเตยฺย, สงฺโฆ ตํ กมฺมํ ปฏิปฺปสฺสมฺเภยฺยาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๐": "สเจ อาจริยสฺส จีวรํ โธวิตพฺพํ โหติ, อนฺเตวาสิเกน โธวิตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๑": "กินฺติ นุ โข อาจริยสฺส จีวรํ โธวิเยถาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๒": "สเจ อาจริยสฺส จีวรํ กาตพฺพํ โหติ, อนฺเตวาสิเกน กาตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๓": "กินฺติ นุ โข อาจริยสฺส จีวรํ กริเยถาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๔": "สเจ อาจริยสฺส รชนํ ปจิตพฺพํ โหติ, อนฺเตวาสิเกน ปจิตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๕": "กินฺติ นุ โข อาจริยสฺส รชนํ ปจิเยถาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๖": "สเจ อาจริยสฺส จีวรํ รชิตพฺพํ โหติ, อนฺเตวาสิเกน รชิตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๗": "กินฺติ นุ โข อาจริยสฺส จีวรํ รชิเยถาติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๘": "จีวรํ รชนฺเตน สาธุกํ สมฺปริวตฺตกํ สมฺปริวตฺตกํ รชิตพฺพํ, น จ อจฺฉินฺเน เถเว ปกฺกมิตพฺพํฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๐๙": "น อาจริยํ อนาปุจฺฉา เอกจฺจสฺส ปตฺโต ทาตพฺโพ, น เอกจฺจสฺส ปตฺโต ปฏิคฺคเหตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๐": "น เอกจฺจสฺส จีวรํ ทาตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๑": "น เอกจฺจสฺส จีวรํ ปฏิคฺคเหตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๒": "น เอกจฺจสฺส ปริกฺขาโร ทาตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๓": "น เอกจฺจสฺส ปริกฺขาโร ปฏิคฺคเหตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๔": "น เอกจฺจสฺส เกสา เฉเทตพฺพา; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๕": "น เอกจฺเจน เกสา เฉทาเปตพฺพา; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๖": "น เอกจฺจสฺส ปริกมฺมํ กาตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๗": "น เอกจฺเจน ปริกมฺมํ การาเปตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๘": "น เอกจฺจสฺส เวยฺยาวจฺโจ กาตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๑๙": "น เอกจฺเจน เวยฺยาวจฺโจ การาเปตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๒๐": "น เอกจฺจสฺส ปจฺฉาสมเณน โหตพฺพํ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๒๑": "น เอกจฺโจ ปจฺฉาสมโณ อาทาตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๒๒": "น เอกจฺจสฺส ปิณฺฑปาโต นีหริตพฺโพ; ",
  "ปฺลิ-ตฺวฺ-กฺทฺ๑:๓๒ฯ๓ฯ๑๒๓": "น เอกจฺเจน ปิณฺฑปาโต นีหราเปตพฺโพฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๒๔": "น อาจริยํ อนาปุจฺฉา คาโม ปวิสิตพฺโพ, น สุสานํ คนฺตพฺพํ, น ทิสา ปกฺกมิตพฺพาฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๒๕": "สเจ อาจริโย คิลาโน โหติ, ยาวชีวํ อุปฏฺฐาตพฺโพ, วุฏฺฐานมสฺส อาคเมตพฺพนฺ”ติฯ ",
  "ปฺลิ-ตฺวฺ-กฺทฺ๑:๓๒ฯ๓ฯ๑๒๖": "อาจริยวตฺตํ นิฏฺฐิตํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๐": "๑๙ฯ อนฺเตวาสิกวตฺตกถา ",
  "ปฺลิ-ตฺวฺ-กฺทฺ๑:๓๓ฯ๑ฯ๑": "“อาจริเยน, ภิกฺขเว, อนฺเตวาสิกมฺหิ สมฺมา วตฺติตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒": "ตตฺรายํ สมฺมาวตฺตนา—",
  "ปฺลิ-ตฺวฺ-กฺทฺ๑:๓๓ฯ๑ฯ๓": "อาจริเยน, ภิกฺขเว, อนฺเตวาสิโก สงฺคเหตพฺโพ อนุคฺคเหตพฺโพ อุทฺเทเสน ปริปุจฺฉาย โอวาเทน อนุสาสนิยาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๔": "สเจ อาจริยสฺส ปตฺโต โหติ, อนฺเตวาสิกสฺส ปตฺโต น โหติ, อาจริเยน อนฺเตวาสิกสฺส ปตฺโต ทาตพฺโพ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๕": "กินฺติ นุ โข อนฺเตวาสิกสฺส ปตฺโต อุปฺปชฺชิเยถาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖": "สเจ อาจริยสฺส จีวรํ โหติ, อนฺเตวาสิกสฺส จีวรํ น โหติ, อาจริเยน อนฺเตวาสิกสฺส จีวรํ ทาตพฺพํ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๗": "กินฺติ นุ โข อนฺเตวาสิกสฺส จีวรํ อุปฺปชฺชิเยถาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘": "สเจ อาจริยสฺส ปริกฺขาโร โหติ, อนฺเตวาสิกสฺส ปริกฺขาโร น โหติ, อาจริเยน อนฺเตวาสิกสฺส ปริกฺขาโร ทาตพฺโพ, อุสฺสุกฺกํ วา กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๙": "กินฺติ นุ โข อนฺเตวาสิกสฺส ปริกฺขาโร อุปฺปชฺชิเยถาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐ฯ๑": "สเจ อนฺเตวาสิโก คิลาโน โหติ, กาลเสฺสว อุฏฺฐาย ทนฺตกฏฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๑": "สเจ ยาคุ โหติ, ภาชนํ โธวิตฺวา ยาคุ อุปนาเมตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๒": "ยาคุํ ปีตสฺส อุทกํ ทตฺวา ภาชนํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา ปฏิสาเมตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๓": "อนฺเตวาสิกมฺหิ วุฏฺฐิเต อาสนํ อุทฺธริตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๔": "สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๕": "สเจ อนฺเตวาสิโก คามํ ปวิสิตุกาโม โหติ, นิวาสนํ ทาตพฺพํ, ปฏินิวาสนํ ปฏิคฺคเหตพฺพํ, กายพนฺธนํ ทาตพฺพํ, สคุณํ กตฺวา สงฺฆาฏิโย ทาตพฺพา, โธวิตฺวา ปตฺโต โสทโก ทาตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๖": "เอตฺตาวตา นิวตฺติสฺสตีติ อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, ปจฺจุคฺคนฺตฺวา ปตฺตจีวรํ ปฏิคฺคเหตพฺพํ, ปฏินิวาสนํ ทาตพฺพํ, นิวาสนํ ปฏิคฺคเหตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๗": "สเจ จีวรํ สินฺนํ โหติ, มุหุตฺตํ อุเณฺห โอตาเปตพฺพํ, น จ อุเณฺห จีวรํ นิทหิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๘": "จีวรํ สงฺฆริตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๙": "จีวรํ สงฺฆรนฺเตน จตุรงฺคุลํ กณฺณํ อุสฺสาเรตฺวา จีวรํ สงฺฆริตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๒๐": "มา มชฺเฌ ภงฺโค อโหสีติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๑": "โอโภเค กายพนฺธนํ กาตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๒": "สเจ ปิณฺฑปาโต โหติ, อนฺเตวาสิโก จ ภุญฺชิตุกาโม โหติ, อุทกํ ทตฺวา ปิณฺฑปาโต อุปนาเมตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๓": "อนฺเตวาสิโก ปานีเยน ปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๔": "ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ, น จ อุเณฺห ปตฺโต นิทหิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๕": "ปตฺตจีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๖": "ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๗": "น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๘": "จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๒๙": "อนฺเตวาสิกมฺหิ วุฏฺฐิเต อาสนํ อุทฺธริตพฺพํ, ปาโททกํ ปาทปีฐํ ปาทกถลิกํ ปฏิสาเมตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๐": "สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๑ฯ๑": "สเจ อนฺเตวาสิโก นหายิตุกาโม โหติ, นหานํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๒": "สเจ สีเตน อตฺโถ โหติ, สีตํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๓": "สเจ อุเณฺหน อตฺโถ โหติ, อุณฺหํ ปฏิยาเทตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๔": "สเจ อนฺเตวาสิโก ชนฺตาฆรํ ปวิสิตุกาโม โหติ, จุณฺณํ สนฺเนตพฺพํ, มตฺติกา เตเมตพฺพา, ชนฺตาฆรปีฐํ อาทาย คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ, จุณฺณํ ทาตพฺพํ, มตฺติกา ทาตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๕": "สเจ อุสฺสหติ, ชนฺตาฆรํ ปวิสิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๖": "ชนฺตาฆรํ ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ ปวิสิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๗": "น จ เถเร ภิกฺขู อนุปขชฺช นิสีทิตพฺพํ, น นวา ภิกฺขู อาสเนน ปฏิพาหิตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๘": "ชนฺตาฆเร อนฺเตวาสิกสฺส ปริกมฺมํ กาตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๓๙": "ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๔๐": "อุทเกปิ อนฺเตวาสิกสฺส ปริกมฺมํ กาตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๔๑": "นหาเตน ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา อนฺเตวาสิกสฺส คตฺตโต อุทกํ ปมชฺชิตพฺพํ, นิวาสนํ ทาตพฺพํ, สงฺฆาฏิ ทาตพฺพา, ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๔๒": "อนฺเตวาสิโก ปานีเยน ปุจฺฉิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๔๓ฯ๑": "ยสฺมึ วิหาเร อนฺเตวาสิโก วิหรติ, สเจ โส วิหาโร อุกฺลาโป โหติ, สเจ อุสฺสหติ, โสเธตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๔๔": "วิหารํ โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๓ฯ๑ฯ๔๕": "นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๓ฯ๑ฯ๔๖": "ภิสิพิพฺโพหนํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๓ฯ๑ฯ๔๗": "มญฺโจ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺโพ; ",
  "ปฺลิ-ตฺวฺ-กฺทฺ๑:๓๓ฯ๑ฯ๔๘": "ปีฐํ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๓ฯ๑ฯ๔๙": "มญฺจปฏิปาทกา นีหริตฺวา เอกมนฺตํ นิกฺขิปิตพฺพา; ",
  "ปฺลิ-ตฺวฺ-กฺทฺ๑:๓๓ฯ๑ฯ๕๐": "เขฬมลฺลโก นีหริตฺวา เอกมนฺตํ นิกฺขิปิตพฺโพ; ",
  "ปฺลิ-ตฺวฺ-กฺทฺ๑:๓๓ฯ๑ฯ๕๑": "อปเสฺสนผลกํ นีหริตฺวา เอกมนฺตํ นิกฺขิปิตพฺพํ; ",
  "ปฺลิ-ตฺวฺ-กฺทฺ๑:๓๓ฯ๑ฯ๕๒": "ภูมตฺถรณํ ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๕๓": "สเจ วิหาเร สนฺตานกํ โหติ, อุโลฺลกา ปฐมํ โอตาเรตพฺพํ, อาโลกสนฺธิกณฺณภาคา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๕๔": "สเจ เครุกปริกมฺมกตา ภิตฺติ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๕๕": "สเจ กาฬวณฺณกตา ภูมิ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๕๖": "สเจ อกตา โหติ ภูมิ, อุทเกน ปริปฺโผสิตฺวา สมฺมชฺชิตพฺพา—",
  "ปฺลิ-ตฺวฺ-กฺทฺ๑:๓๓ฯ๑ฯ๕๗": "มา วิหาโร รเชน อุหญฺญีติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๕๘": "สงฺการํ วิจินิตฺวา เอกมนฺตํ ฉฑฺเฑตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๕๙": "ภูมตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๐": "มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๑": "มญฺโจ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๒": "ปีฐํ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๓": "ภิสิพิพฺโพหนํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๔": "นิสีทนปจฺจตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๕": "เขฬมลฺลโก โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๖": "อปเสฺสนผลกํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๗": "ปตฺตจีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๘": "ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๖๙": "น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๐": "จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๑": "สเจ ปุรตฺถิมา สรชา วาตา วายนฺติ, ปุรตฺถิมา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๒": "สเจ ปจฺฉิมา สรชา วาตา วายนฺติ, ปจฺฉิมา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๓": "สเจ อุตฺตรา สรชา วาตา วายนฺติ, อุตฺตรา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๔": "สเจ ทกฺขิณา สรชา วาตา วายนฺติ, ทกฺขิณา วาตปานา ถเกตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๕": "สเจ สีตกาโล โหติ, ทิวา วาตปานา วิวริตพฺพา, รตฺตึ ถเกตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๖": "สเจ อุณฺหกาโล โหติ, ทิวา วาตปานา ถเกตพฺพา, รตฺตึ วิวริตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๗": "สเจ ปริเวณํ อุกฺลาปํ โหติ, ปริเวณํ สมฺมชฺชิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๘": "สเจ โกฏฺฐโก อุกฺลาโป โหติ, โกฏฺฐโก สมฺมชฺชิตพฺโพฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๗๙": "สเจ อุปฏฺฐานสาลา อุกฺลาปา โหติ, อุปฏฺฐานสาลา สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๐": "สเจ อคฺคิสาลา อุกฺลาปา โหติ, อคฺคิสาลา สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๑": "สเจ วจฺจกุฏิ อุกฺลาปา โหติ, วจฺจกุฏิ สมฺมชฺชิตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๒": "สเจ ปานียํ น โหติ, ปานียํ อุปฏฺฐาเปตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๓": "สเจ ปริโภชนียํ น โหติ, ปริโภชนียํ อุปฏฺฐาเปตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๔": "สเจ อาจมนกุมฺภิยา อุทกํ น โหติ, อาจมนกุมฺภิยา อุทกํ อาสิญฺจิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๕ฯ๑": "สเจ อนฺเตวาสิกสฺส อนภิรติ อุปฺปนฺนา โหติ, อาจริเยน วูปกาเสตพฺโพ, วูปกาสาเปตพฺโพ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๖": "สเจ อนฺเตวาสิกสฺส กุกฺกุจฺจํ อุปฺปนฺนํ โหติ, อาจริเยน วิโนเทตพฺพํ, วิโนทาเปตพฺพํ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๗": "สเจ อนฺเตวาสิกสฺส ทิฏฺฐิคตํ อุปฺปนฺนํ โหติ, อาจริเยน วิเวเจตพฺพํ, วิเวจาเปตพฺพํ, ธมฺมกถา วาสฺส กาตพฺพาฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๘๘": "สเจ อนฺเตวาสิโก ครุธมฺมํ อชฺฌาปนฺโน โหติ ปริวาสารโห, อาจริเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๘๙": "กินฺติ นุ โข สงฺโฆ, อนฺเตวาสิกสฺส ปริวาสํ ทเทยฺยาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๙๐": "สเจ อนฺเตวาสิโก มูลายปฏิกสฺสนารโห โหติ, อาจริเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๙๑": "กินฺติ นุ โข สงฺโฆ อนฺเตวาสิกํ มูลาย ปฏิกเสฺสยฺยาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๙๒": "สเจ อนฺเตวาสิโก มานตฺตารโห โหติ, อาจริเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๙๓": "กินฺติ นุ โข สงฺโฆ อนฺเตวาสิกสฺส มานตฺตํ ทเทยฺยาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๙๔": "สเจ อนฺเตวาสิโก อพฺภานารโห โหติ, อาจริเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๙๕": "กินฺติ นุ โข สงฺโฆ อนฺเตวาสิกํ อพฺเภยฺยาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๙๖": "สเจ สงฺโฆ อนฺเตวาสิกสฺส กมฺมํ กตฺตุกาโม โหติ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อาจริเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๙๗": "กินฺติ นุ โข สงฺโฆ อนฺเตวาสิกสฺส กมฺมํ น กเรยฺย, ลหุกาย วา ปริณาเมยฺยาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๙๘": "กตํ วา ปนสฺส โหติ สงฺเฆน กมฺมํ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อาจริเยน อุสฺสุกฺกํ กาตพฺพํ—",
  "ปฺลิ-ตฺวฺ-กฺทฺ๑:๓๓ฯ๑ฯ๙๙": "กินฺติ นุ โข อนฺเตวาสิโก สมฺมา วตฺเตยฺย, โลมํ ปาเตยฺย, เนตฺถารํ วตฺเตยฺย, สงฺโฆ ตํ กมฺมํ ปฏิปฺปสฺสมฺเภยฺยาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๐": "สเจ อนฺเตวาสิกสฺส จีวรํ โธวิตพฺพํ โหติ, อาจริเยน อาจิกฺขิตพฺพํ—‘เอวํ โธเวยฺยาสี’ติ, ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๑": "อุสฺสุกฺกํ วา กาตพฺพํ—กินฺติ นุ โข อนฺเตวาสิกสฺส จีวรํ โธวิเยถาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๒": "สเจ อนฺเตวาสิกสฺส จีวรํ กาตพฺพํ โหติ, อาจริเยน อาจิกฺขิตพฺพํ—‘เอวํ กเรยฺยาสี’ติ, ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๓": "อุสฺสุกฺกํ วา กาตพฺพํ—กินฺติ นุ โข อนฺเตวาสิกสฺส จีวรํ กริเยถาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๔": "สเจ อนฺเตวาสิกสฺส รชนํ ปจิตพฺพํ โหติ, อาจริเยน อาจิกฺขิตพฺพํ—‘เอวํ ปเจยฺยาสี’ติ, ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๕": "อุสฺสุกฺกํ วา กาตพฺพํ—กินฺติ นุ โข อนฺเตวาสิกสฺส รชนํ ปจิเยถาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๖": "สเจ อนฺเตวาสิกสฺส จีวรํ รชิตพฺพํ โหติ, อาจริเยน อาจิกฺขิตพฺพํ—‘เอวํ รเชยฺยาสี’ติ, ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๗": "อุสฺสุกฺกํ วา กาตพฺพํ—กินฺติ นุ โข อนฺเตวาสิกสฺส จีวรํ รชิเยถาติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๘": "จีวรํ รชนฺเตน สาธุกํ สมฺปริวตฺตกํ สมฺปริวตฺตกํ รชิตพฺพํ, น จ อจฺฉินฺเน เถเว ปกฺกมิตพฺพํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๐๙": "สเจ อนฺเตวาสิโก คิลาโน โหติ, ยาวชีวํ อุปฏฺฐาตพฺโพ, วุฏฺฐานมสฺส อาคเมตพฺพนฺ”ติฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๑๐": "อนฺเตวาสิกวตฺตํ นิฏฺฐิตํฯ ",
  "ปฺลิ-ตฺวฺ-กฺทฺ๑:๓๓ฯ๑ฯ๑๑๑": "ฉฏฺโฐ ภาณวาโรฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๐": "๒๐ฯ ปณามนาขมาปนา ",
  "ปฺลิ-ตฺวฺ-กฺทฺ๑:๓๔ฯ๑ฯ๑": "เตน โข ปน สมเยน อนฺเตวาสิกา อาจริเยสุ น สมฺมา วตฺตนฺติ …เป… ",
  "ปฺลิ-ตฺวฺ-กฺทฺ๑:๓๔ฯ๑ฯ๒": "ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๓๔ฯ๑ฯ๓": "“น, ภิกฺขเว, อนฺเตวาสิเกน อาจริยมฺหิ น สมฺมา วตฺติตพฺพํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๔": "โย น สมฺมา วตฺเตยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๕": "เนว สมฺมา วตฺตนฺติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๖": "ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๓๔ฯ๑ฯ๗": "“อนุชานามิ, ภิกฺขเว, อสมฺมาวตฺตนฺตํ ปณาเมตุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๘": "เอวญฺจ ปน, ภิกฺขเว, ปณาเมตพฺโพ—",
  "ปฺลิ-ตฺวฺ-กฺทฺ๑:๓๔ฯ๑ฯ๙": "ปณาเมมิ ตนฺติ วา, มายิธ ปฏิกฺกมีติ วา, นีหร เต ปตฺตจีวรนฺติ วา, นาหํ ตยา อุปฏฺฐาตพฺโพติ วาฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๐": "กาเยน วิญฺญาเปติ, วาจาย วิญฺญาเปติ, กาเยน วาจาย วิญฺญาเปติ, ปณามิโต โหติ อนฺเตวาสิโก; ",
  "ปฺลิ-ตฺวฺ-กฺทฺ๑:๓๔ฯ๑ฯ๑๑": "น กาเยน วิญฺญาเปติ, น วาจาย วิญฺญาเปติ, น กาเยน วาจาย วิญฺญาเปติ, น ปณามิโต โหติ อนฺเตวาสิโก”ติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๒": "เตน โข ปน สมเยน อนฺเตวาสิกา ปณามิตา น ขมาเปนฺติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๔": "“อนุชานามิ, ภิกฺขเว, ขมาเปตุนฺ”ติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๕": "เนว ขมาเปนฺติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๗": "“น, ภิกฺขเว, ปณามิเตน น ขมาเปตพฺโพฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๘": "โย น ขมาเปยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๑๙": "เตน โข ปน สมเยน อาจริยา ขมาปิยมานา น ขมนฺติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๑": "“อนุชานามิ, ภิกฺขเว, ขมิตุนฺ”ติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๒": "เนว ขมนฺติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๓": "อนฺเตวาสิกา ปกฺกมนฺติปิ วิพฺภมนฺติปิ ติตฺถิเยสุปิ สงฺกมนฺติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๕": "“น, ภิกฺขเว, ขมาปิยมาเนน น ขมิตพฺพํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๖": "โย น ขเมยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๗": "เตน โข ปน สมเยน อาจริยา สมฺมาวตฺตนฺตํ ปณาเมนฺติ, อสมฺมาวตฺตนฺตํ น ปณาเมนฺติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๒๙": "“น, ภิกฺขเว, สมฺมาวตฺตนฺโต ปณาเมตพฺโพฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๓๐": "โย ปณาเมยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๓๑": "น จ, ภิกฺขเว, อสมฺมาวตฺตนฺโต น ปณาเมตพฺโพฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๓๒": "โย น ปณาเมยฺย, อาปตฺติ ทุกฺกฏสฺสาติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๓๓": "ปญฺจหิ, ภิกฺขเว, องฺเคหิ สมนฺนาคโต อนฺเตวาสิโก ปณาเมตพฺโพฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๓๔": "อาจริยมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๓๔ฯ๑ฯ๓๕": "อิเมหิ โข, ภิกฺขเว, ปญฺจหงฺเคหิ สมนฺนาคโต อนฺเตวาสิโก ปณาเมตพฺโพฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๓๖": "ปญฺจหิ, ภิกฺขเว, องฺเคหิ สมนฺนาคโต อนฺเตวาสิโก น ปณาเมตพฺโพฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๓๗": "อาจริยมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๓๔ฯ๑ฯ๓๘": "อิเมหิ โข, ภิกฺขเว, ปญฺจหงฺเคหิ สมนฺนาคโต อนฺเตวาสิโก น ปณาเมตพฺโพฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๓๙": "ปญฺจหิ, ภิกฺขเว, องฺเคหิ สมนฺนาคโต อนฺเตวาสิโก อลํ ปณาเมตุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๔๐": "อาจริยมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๓๔ฯ๑ฯ๔๑": "อิเมหิ โข, ภิกฺขเว, ปญฺจหงฺเคหิ สมนฺนาคโต อนฺเตวาสิโก อลํ ปณาเมตุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๔๒": "ปญฺจหิ, ภิกฺขเว, องฺเคหิ สมนฺนาคโต อนฺเตวาสิโก นาลํ ปณาเมตุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๔๓": "อาจริยมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๓๔ฯ๑ฯ๔๔": "อิเมหิ โข, ภิกฺขเว, ปญฺจหงฺเคหิ สมนฺนาคโต อนฺเตวาสิโก นาลํ ปณาเมตุํฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๔๕": "ปญฺจหิ, ภิกฺขเว, องฺเคหิ สมนฺนาคตํ อนฺเตวาสิกํ อปฺปณาเมนฺโต อาจริโย สาติสาโร โหติ, ปณาเมนฺโต อนติสาโร โหติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๔๖": "อาจริยมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๓๔ฯ๑ฯ๔๗": "อิเมหิ โข, ภิกฺขเว, ปญฺจหงฺเคหิ สมนฺนาคตํ อนฺเตวาสิกํ อปฺปณาเมนฺโต อาจริโย สาติสาโร โหติ, ปณาเมนฺโต อนติสาโร โหติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๔๘": "ปญฺจหิ, ภิกฺขเว, องฺเคหิ สมนฺนาคตํ อนฺเตวาสิกํ ปณาเมนฺโต อาจริโย สาติสาโร โหติ, อปฺปณาเมนฺโต อนติสาโร โหติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๔๙": "อาจริยมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
  "ปฺลิ-ตฺวฺ-กฺทฺ๑:๓๔ฯ๑ฯ๕๐": "อิเมหิ โข, ภิกฺขเว, ปญฺจหงฺเคหิ สมนฺนาคตํ อนฺเตวาสิกํ ปณาเมนฺโต อาจริโย สาติสาโร โหติ, อปฺปณาเมนฺโต อนติสาโร โหตี”ติฯ ",
  "ปฺลิ-ตฺวฺ-กฺทฺ๑:๓๔ฯ๑ฯ๕๑": "ปณามนา ขมาปนา นิฏฺฐิตาฯ ",
  "ปฺลิ-ตฺวฺ-กฺทฺ๑:๓๕ฯ๑ฯ๐": "๒๑ฯ พาลอพฺยตฺตวตฺถุ ",
  "ปฺลิ-ตฺวฺ-กฺทฺ๑:๓๕ฯ๑ฯ๑": "เตน โข ปน สมเยน ภิกฺขู, ทสวสฺสมฺหา ทสวสฺสมฺหาติ, พาลา อพฺยตฺตา นิสฺสยํ เทนฺติฯ ",
  "ปฺลิ-ตฺวฺ-กฺทฺ๑:๓๕ฯ๑ฯ๒": "ทิสฺสนฺติ อาจริยา พาลา, อนฺเตวาสิกา ปณฺฑิตาฯ ",
  "ปฺลิ-ตฺวฺ-กฺทฺ๑:๓๕ฯ๑ฯ๓": "ทิสฺสนฺติ อาจริยา อพฺยตฺตา, อนฺเตวาสิกา พฺยตฺตาฯ ",
  "ปฺลิ-ตฺวฺ-กฺทฺ๑:๓๕ฯ๑ฯ๔": "ทิสฺสนฺติ อาจริยา อปฺปสฺสุตา, อนฺเตวาสิกา พหุสฺสุตาฯ ",
  "ปฺลิ-ตฺวฺ-กฺทฺ๑:๓๕ฯ๑ฯ๕": "ทิสฺสนฺติ อาจริยา ทุปฺปญฺญา, อนฺเตวาสิกา ปญฺญวนฺโตฯ ",
  "ปฺลิ-ตฺวฺ-กฺทฺ๑:๓๕ฯ๑ฯ๖": "เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๓๕ฯ๑ฯ๗": "“กถญฺหิ นาม ภิกฺขู—ทสวสฺสมฺหา ทสวสฺสมฺหาติ—พาลา อพฺยตฺตา นิสฺสยํ ทสฺสนฺติฯ ",
  "ปฺลิ-ตฺวฺ-กฺทฺ๑:๓๕ฯ๑ฯ๘": "ทิสฺสนฺติ อาจริยา พาลา อนฺเตวาสิกา ปณฺฑิตา, ทิสฺสนฺติ อาจริยา อพฺยตฺตา อนฺเตวาสิกา พฺยตฺตา, ทิสฺสนฺติ อาจริยา อปฺปสฺสุตา อนฺเตวาสิกา พหุสฺสุตา, ทิสฺสนฺติ อาจริยา ทุปฺปญฺญา อนฺเตวาสิกา ปญฺญวนฺโต”ติฯ ",
  "ปฺลิ-ตฺวฺ-กฺทฺ๑:๓๕ฯ๒ฯ๑": "อถ โข เต ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๓๕ฯ๒ฯ๒": "“สจฺจํ กิร, ภิกฺขเว, ภิกฺขู—",
  "ปฺลิ-ตฺวฺ-กฺทฺ๑:๓๕ฯ๒ฯ๓": "ทสวสฺสมฺหา ทสวสฺสมฺหาติ—",
  "ปฺลิ-ตฺวฺ-กฺทฺ๑:๓๕ฯ๒ฯ๔": "พาลา อพฺยตฺตา นิสฺสยํ เทนฺติ …เป… ",
  "ปฺลิ-ตฺวฺ-กฺทฺ๑:๓๕ฯ๒ฯ๕": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๑:๓๕ฯ๒ฯ๖": "วิครหิ พุทฺโธ ภควา …เป… ",
  "ปฺลิ-ตฺวฺ-กฺทฺ๑:๓๕ฯ๒ฯ๗": "วิครหิตฺวา …เป… ",
  "ปฺลิ-ตฺวฺ-กฺทฺ๑:๓๕ฯ๒ฯ๘": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๓๕ฯ๒ฯ๙": "“น, ภิกฺขเว, พาเลน อพฺยตฺเตน นิสฺสโย ทาตพฺโพฯ ",
  "ปฺลิ-ตฺวฺ-กฺทฺ๑:๓๕ฯ๒ฯ๑๐": "โย ทเทยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๓๕ฯ๒ฯ๑๑": "อนุชานามิ, ภิกฺขเว, พฺยตฺเตน ภิกฺขุนา ปฏิพเลน ทสวเสฺสน วา อติเรกทสวเสฺสน วา นิสฺสยํ ทาตุนฺ”ติฯ ",
  "ปฺลิ-ตฺวฺ-กฺทฺ๑:๓๕ฯ๒ฯ๑๒": "พาลอพฺยตฺตวตฺถุ นิฏฺฐิตํฯ ",
  "ปฺลิ-ตฺวฺ-กฺทฺ๑:๓๖ฯ๑ฯ๐": "๒๒ฯ นิสฺสยปฏิปฺปสฺสทฺธิกถา ",
  "ปฺลิ-ตฺวฺ-กฺทฺ๑:๓๖ฯ๑ฯ๑": "เตน โข ปน สมเยน ภิกฺขู อาจริยุปชฺฌาเยสุ ปกฺกนฺเตสุปิ วิพฺภนฺเตสุปิ กาลงฺกเตสุปิ ปกฺขสงฺกนฺเตสุปิ นิสฺสยปฏิปฺปสฺสทฺธิโย น ชานนฺติฯ ",
  "ปฺลิ-ตฺวฺ-กฺทฺ๑:๓๖ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๖ฯ๑ฯ๓": "“ปญฺจิมา, ภิกฺขเว, นิสฺสยปฏิปฺปสฺสทฺธิโย อุปชฺฌายมฺหา—",
  "ปฺลิ-ตฺวฺ-กฺทฺ๑:๓๖ฯ๑ฯ๔": "อุปชฺฌาโย ปกฺกนฺโต วา โหติ, วิพฺภนฺโต วา, กาลงฺกโต วา, ปกฺขสงฺกนฺโต วา, อาณตฺติเยว ปญฺจมีฯ ",
  "ปฺลิ-ตฺวฺ-กฺทฺ๑:๓๖ฯ๑ฯ๕": "อิมา โข, ภิกฺขเว, ปญฺจ นิสฺสยปฏิปฺปสฺสทฺธิโย อุปชฺฌายมฺหาฯ ",
  "ปฺลิ-ตฺวฺ-กฺทฺ๑:๓๖ฯ๑ฯ๖": "ฉยิมา, ภิกฺขเว, นิสฺสยปฏิปฺปสฺสทฺธิโย อาจริยมฺหา—",
  "ปฺลิ-ตฺวฺ-กฺทฺ๑:๓๖ฯ๑ฯ๗": "อาจริโย ปกฺกนฺโต วา โหติ, วิพฺภนฺโต วา, กาลงฺกโต วา, ปกฺขสงฺกนฺโต วา, อาณตฺติเยว ปญฺจมี, อุปชฺฌาเยน วา สโมธานคโต โหติฯ ",
  "ปฺลิ-ตฺวฺ-กฺทฺ๑:๓๖ฯ๑ฯ๘": "อิมา โข, ภิกฺขเว, ฉ นิสฺสยปฏิปฺปสฺสทฺธิโย อาจริยมฺหาฯ ",
  "ปฺลิ-ตฺวฺ-กฺทฺ๑:๓๖ฯ๑ฯ๙": "นิสฺสยปฏิปฺปสฺสทฺธิกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๓๖ฯ๒ฯ๐": "๒๓ฯ อุปสมฺปาเทตพฺพปญฺจก ",
  "ปฺลิ-ตฺวฺ-กฺทฺ๑:๓๖ฯ๒ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๒ฯ๒": "น อเสกฺเขน สีลกฺขนฺเธน สมนฺนาคโต โหติ, น อเสกฺเขน สมาธิกฺขนฺเธน สมนฺนาคโต โหติ, น อเสกฺเขน ปญฺญากฺขนฺเธน สมนฺนาคโต โหติ, น อเสกฺเขน วิมุตฺติกฺขนฺเธน สมนฺนาคโต โหติ, น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ—",
  "ปฺลิ-ตฺวฺ-กฺทฺ๑:๓๖ฯ๒ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๓ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๓ฯ๒": "อเสกฺเขน สีลกฺขนฺเธน สมนฺนาคโต โหติ, อเสกฺเขน สมาธิกฺขนฺเธน สมนฺนาคโต โหติ, อเสกฺเขน ปญฺญากฺขนฺเธน สมนฺนาคโต โหติ, อเสกฺเขน วิมุตฺติกฺขนฺเธน สมนฺนาคโต โหติ, อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ—",
  "ปฺลิ-ตฺวฺ-กฺทฺ๑:๓๖ฯ๓ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๔ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๔ฯ๒": "อตฺตนา น อเสกฺเขน สีลกฺขนฺเธน สมนฺนาคโต โหติ, น ปรํ อเสกฺเข สีลกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๖ฯ๔ฯ๓": "อตฺตนา น อเสกฺเขน สมาธิกฺขนฺเธน สมนฺนาคโต โหติ, น ปรํ อเสกฺเข สมาธิกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๖ฯ๔ฯ๔": "อตฺตนา น อเสกฺเขน ปญฺญากฺขนฺเธน สมนฺนาคโต โหติ, น ปรํ อเสกฺเข ปญฺญากฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๖ฯ๔ฯ๕": "อตฺตนา น อเสกฺเขน วิมุตฺติกฺขนฺเธน สมนฺนาคโต โหติ, น ปรํ อเสกฺเข วิมุตฺติกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๖ฯ๔ฯ๖": "อตฺตนา น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, น ปรํ อเสกฺเข วิมุตฺติญาณทสฺสนกฺขนฺเธ สมาทเปตา—",
  "ปฺลิ-ตฺวฺ-กฺทฺ๑:๓๖ฯ๔ฯ๗": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๕ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๕ฯ๒": "อตฺตนา อเสกฺเขน สีลกฺขนฺเธน สมนฺนาคโต โหติ, ปรํ อเสกฺเข สีลกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๖ฯ๕ฯ๓": "อตฺตนา อเสกฺเขน สมาธิกฺขนฺเธน สมนฺนาคโต โหติ, ปรํ อเสกฺเข สมาธิกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๖ฯ๕ฯ๔": "อตฺตนา อเสกฺเขน ปญฺญากฺขนฺเธน สมนฺนาคโต โหติ, ปรํ อเสกฺเข ปญฺญากฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๖ฯ๕ฯ๕": "อตฺตนา อเสกฺเขน วิมุตฺติกฺขนฺเธน สมนฺนาคโต โหติ, ปรํ อเสกฺเข วิมุตฺติกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๖ฯ๕ฯ๖": "อตฺตนา อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, ปรํ อเสกฺเข วิมุตฺติญาณทสฺสนกฺขนฺเธ สมาทเปตา—",
  "ปฺลิ-ตฺวฺ-กฺทฺ๑:๓๖ฯ๕ฯ๗": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๖ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๖ฯ๒": "อสฺสทฺโธ โหติ, อหิริโก โหติ, อโนตฺตปฺปี โหติ, กุสีโต โหติ, มุฏฺฐสฺสติ โหติ—",
  "ปฺลิ-ตฺวฺ-กฺทฺ๑:๓๖ฯ๖ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๗ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๗ฯ๒": "สทฺโธ โหติ, หิริมา โหติ, โอตฺตปฺปี โหติ, อารทฺธวีริโย โหติ, อุปฏฺฐิตสฺสติ โหติ—",
  "ปฺลิ-ตฺวฺ-กฺทฺ๑:๓๖ฯ๗ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๘ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๘ฯ๒": "อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ, อปฺปสฺสุโต โหติ, ทุปฺปญฺโญ โหติ—",
  "ปฺลิ-ตฺวฺ-กฺทฺ๑:๓๖ฯ๘ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๙ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๙ฯ๒": "น อธิสีเล สีลวิปนฺโน โหติ, น อชฺฌาจาเร อาจารวิปนฺโน โหติ, น อติทิฏฺฐิยา ทิฏฺฐิวิปนฺโน โหติ, พหุสฺสุโต โหติ, ปญฺญวา โหติ—",
  "ปฺลิ-ตฺวฺ-กฺทฺ๑:๓๖ฯ๙ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๐ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๐ฯ๒": "น ปฏิพโล โหติ อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา, อนภิรตํ วูปกาเสตุํ วา วูปกาสาเปตุํ วา, อุปฺปนฺนํ กุกฺกุจฺจํ ธมฺมโต วิโนเทตุํ อาปตฺตึ น ชานาติ, อาปตฺติยา วุฏฺฐานํ น ชานาติ—",
  "ปฺลิ-ตฺวฺ-กฺทฺ๑:๓๖ฯ๑๐ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๑ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๑ฯ๒": "ปฏิพโล โหติ อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา, อนภิรตํ วูปกาเสตุํ วา วูปกาสาเปตุํ วา, อุปฺปนฺนํ กุกฺกุจฺจํ ธมฺมโต วิโนเทตุํ อาปตฺตึ ชานาติ, อาปตฺติยา วุฏฺฐานํ ชานาติ—",
  "ปฺลิ-ตฺวฺ-กฺทฺ๑:๓๖ฯ๑๑ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๒ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๒ฯ๒": "น ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย สิกฺขาเปตุํ, อาทิพฺรหฺมจริยกาย สิกฺขาย วิเนตุํ, อภิธมฺเม วิเนตุํ, อภิวินเย วิเนตุํ, อุปฺปนฺนํ ทิฏฺฐิคตํ ธมฺมโต วิเวเจตุํ—",
  "ปฺลิ-ตฺวฺ-กฺทฺ๑:๓๖ฯ๑๒ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๓ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๓ฯ๒": "ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย สิกฺขาเปตุํ, อาทิพฺรหฺมจริยกาย สิกฺขาย วิเนตุํ, อภิธมฺเม วิเนตุํ, อภิวินเย วิเนตุํ, อุปฺปนฺนํ ทิฏฺฐิคตํ ธมฺมโต วิเวเจตุํ—",
  "ปฺลิ-ตฺวฺ-กฺทฺ๑:๓๖ฯ๑๓ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๔ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๔ฯ๒": "อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส—",
  "ปฺลิ-ตฺวฺ-กฺทฺ๑:๓๖ฯ๑๔ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๕ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๕ฯ๒": "อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส—",
  "ปฺลิ-ตฺวฺ-กฺทฺ๑:๓๖ฯ๑๕ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๖ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๖ฯ๒": "อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อูนทสวโสฺส โหติ—",
  "ปฺลิ-ตฺวฺ-กฺทฺ๑:๓๖ฯ๑๖ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๗ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๖ฯ๑๗ฯ๒": "อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, ทสวโสฺส วา โหติ อติเรกทสวโสฺส วา—",
  "ปฺลิ-ตฺวฺ-กฺทฺ๑:๓๖ฯ๑๗ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพ”ติฯ ",
  "ปฺลิ-ตฺวฺ-กฺทฺ๑:๓๖ฯ๑๗ฯ๔": "อุปสมฺปาเทตพฺพปญฺจกโสฬสวาโร นิฏฺฐิโตฯ ",
  "ปฺลิ-ตฺวฺ-กฺทฺ๑:๓๗ฯ๑ฯ๐": "๒๔ฯ อุปสมฺปาเทตพฺพฉกฺก ",
  "ปฺลิ-ตฺวฺ-กฺทฺ๑:๓๗ฯ๑ฯ๑": "“ฉหิ, ภิกฺขเว, องฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑ฯ๒": "น อเสกฺเขน สีลกฺขนฺเธน สมนฺนาคโต โหติ, น อเสกฺเขน สมาธิกฺขนฺเธน สมนฺนาคโต โหติ, น อเสกฺเขน ปญฺญากฺขนฺเธน สมนฺนาคโต โหติ, น อเสกฺเขน วิมุตฺติกฺขนฺเธน สมนฺนาคโต โหติ, น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, อูนทสวโสฺส โหติ—",
  "ปฺลิ-ตฺวฺ-กฺทฺ๑:๓๗ฯ๑ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๒ฯ๑": "ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๒ฯ๒": "อเสกฺเขน สีลกฺขนฺเธน สมนฺนาคโต โหติ, อเสกฺเขน สมาธิกฺขนฺเธน สมนฺนาคโต โหติ, อเสกฺเขน ปญฺญากฺขนฺเธน สมนฺนาคโต โหติ, อเสกฺเขน วิมุตฺติกฺขนฺเธน สมนฺนาคโต โหติ, อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, ทสวโสฺส วา โหติ อติเรกทสวโสฺส วา—",
  "ปฺลิ-ตฺวฺ-กฺทฺ๑:๓๗ฯ๒ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๓ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๓ฯ๒": "อตฺตนา น อเสกฺเขน สีลกฺขนฺเธน สมนฺนาคโต โหติ, น ปรํ อเสกฺเข สีลกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๗ฯ๓ฯ๓": "อตฺตนา น อเสกฺเขน สมาธิกฺขนฺเธน สมนฺนาคโต โหติ, น ปรํ อเสกฺเข สมาธิกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๗ฯ๓ฯ๔": "อตฺตนา น อเสกฺเขน ปญฺญากฺขนฺเธน สมนฺนาคโต โหติ, น ปรํ อเสกฺเข ปญฺญากฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๗ฯ๓ฯ๕": "อตฺตนา น อเสกฺเขน วิมุตฺติกฺขนฺเธน สมนฺนาคโต โหติ, น ปรํ อเสกฺเข วิมุตฺติกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๗ฯ๓ฯ๖": "อตฺตนา น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, น ปรํ อเสกฺเข วิมุตฺติญาณทสฺสนกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๗ฯ๓ฯ๗": "อูนทสวโสฺส โหติ—",
  "ปฺลิ-ตฺวฺ-กฺทฺ๑:๓๗ฯ๓ฯ๘": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๔ฯ๑": "ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๔ฯ๒": "อตฺตนา อเสกฺเขน สีลกฺขนฺเธน สมนฺนาคโต โหติ, ปรํ อเสกฺเข สีลกฺขนฺเธ สมาทเปตา อตฺตนา อเสกฺเขน สมาธิกฺขนฺเธน สมนฺนาคโต โหติ, ปรํ อเสกฺเข สมาธิกฺขนฺเธ สมาทเปตาฯ ",
  "ปฺลิ-ตฺวฺ-กฺทฺ๑:๓๗ฯ๔ฯ๓": "อตฺตนา อเสกฺเขน ปญฺญากฺขนฺเธน สมนฺนาคโต โหติ, ปรํ อเสกฺเข ปญฺญากฺขนฺเธ สมาทเปตาฯ ",
  "ปฺลิ-ตฺวฺ-กฺทฺ๑:๓๗ฯ๔ฯ๔": "อตฺตนา อเสกฺเขน วิมุตฺติกฺขนฺเธน สมนฺนาคโต โหติ, ปรํ อเสกฺเข วิมุตฺติกฺขนฺเธ สมาทเปตาฯ ",
  "ปฺลิ-ตฺวฺ-กฺทฺ๑:๓๗ฯ๔ฯ๕": "อตฺตนา อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, ปรํ อเสกฺเข วิมุตฺติญาณทสฺสนกฺขนฺเธ สมาทเปตา; ",
  "ปฺลิ-ตฺวฺ-กฺทฺ๑:๓๗ฯ๔ฯ๖": "ทสวโสฺส วา โหติ อติเรกทสวโสฺส วา—",
  "ปฺลิ-ตฺวฺ-กฺทฺ๑:๓๗ฯ๔ฯ๗": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๕ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๕ฯ๒": "อสฺสทฺโธ โหติ, อหิริโก โหติ, อโนตฺตปฺปี โหติ, กุสีโต โหติ, มุฏฺฐสฺสติ โหติ, อูนทสวโสฺส โหติ—",
  "ปฺลิ-ตฺวฺ-กฺทฺ๑:๓๗ฯ๕ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๖ฯ๑": "ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๖ฯ๒": "สทฺโธ โหติ, หิริมา โหติ, โอตฺตปฺปี โหติ, อารทฺธวีริโย โหติ, อุปฏฺฐิตสฺสติ โหติ, ทสวโสฺส วา โหติ อติเรกทสวโสฺส วา—",
  "ปฺลิ-ตฺวฺ-กฺทฺ๑:๓๗ฯ๖ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๗ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๗ฯ๒": "อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ, อปฺปสฺสุโต โหติ, ทุปฺปญฺโญ โหติ, อูนทสวโสฺส โหติ—",
  "ปฺลิ-ตฺวฺ-กฺทฺ๑:๓๗ฯ๗ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๘ฯ๑": "ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๘ฯ๒": "น อธิสีเล สีลวิปนฺโน โหติ, น อชฺฌาจาเร อาจารวิปนฺโน โหติ, น อติทิฏฺฐิยา ทิฏฺฐิวิปนฺโน โหติ, พหุสฺสุโต โหติ, ปญฺญวา โหติ, ทสวโสฺส วา โหติ อติเรกทสวโสฺส วา—",
  "ปฺลิ-ตฺวฺ-กฺทฺ๑:๓๗ฯ๘ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๙ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๙ฯ๒": "น ปฏิพโล โหติ อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา, อนภิรตํ วูปกาเสตุํ วา วูปกาสาเปตุํ วา, อุปฺปนฺนํ กุกฺกุจฺจํ ธมฺมโต วิโนเทตุํ, อาปตฺตึ น ชานาติ, อาปตฺติยา วุฏฺฐานํ น ชานาติ, อูนทสวโสฺส โหติ—",
  "ปฺลิ-ตฺวฺ-กฺทฺ๑:๓๗ฯ๙ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๐ฯ๑": "ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๐ฯ๒": "ปฏิพโล โหติ อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา, อนภิรตํ วูปกาเสตุํ วา วูปกาสาเปตุํ วา, อุปฺปนฺนํ กุกฺกุจฺจํ ธมฺมโต วิโนเทตุํ, อาปตฺตึ ชานาติ, อาปตฺติยา วุฏฺฐานํ ชานาติ, ทสวโสฺส วา โหติ อติเรกทสวโสฺส วา—",
  "ปฺลิ-ตฺวฺ-กฺทฺ๑:๓๗ฯ๑๐ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๑ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๑ฯ๒": "น ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย สิกฺขาเปตุํ, อาทิพฺรหฺมจริยกาย สิกฺขาย วิเนตุํ, อภิธมฺเม วิเนตุํ, อภิวินเย วิเนตุํ, อุปฺปนฺนํ ทิฏฺฐิคตํ ธมฺมโต วิเวเจตุํ, อูนทสวโสฺส โหติ—",
  "ปฺลิ-ตฺวฺ-กฺทฺ๑:๓๗ฯ๑๑ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๒ฯ๑": "ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๒ฯ๒": "ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย สิกฺขาเปตุํ อาทิพฺรหฺมจริยกาย สิกฺขาย วิเนตุํ, อภิธมฺเม วิเนตุํ, อภิวินเย วิเนตุํ, อุปฺปนฺนํ ทิฏฺฐิคตํ ธมฺมโต วิเวเจตุํ, ทสวโสฺส วา โหติ อติเรกทสวโสฺส วา—",
  "ปฺลิ-ตฺวฺ-กฺทฺ๑:๓๗ฯ๑๒ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๓ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๓ฯ๒": "อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส, อูนทสวโสฺส โหติ—",
  "ปฺลิ-ตฺวฺ-กฺทฺ๑:๓๗ฯ๑๓ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๔ฯ๑": "ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
  "ปฺลิ-ตฺวฺ-กฺทฺ๑:๓๗ฯ๑๔ฯ๒": "อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส, ทสวโสฺส วา โหติ อติเรกทสวโสฺส วา—",
  "ปฺลิ-ตฺวฺ-กฺทฺ๑:๓๗ฯ๑๔ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพ”ติฯ ",
  "ปฺลิ-ตฺวฺ-กฺทฺ๑:๓๗ฯ๑๔ฯ๔": "อุปสมฺปาเทตพฺพฉกฺกจุทฺทสวาโร นิฏฺฐิโตฯ ",
  "ปฺลิ-ตฺวฺ-กฺทฺ๑:๓๘ฯ๑ฯ๐": "๒๕ฯ อญฺญติตฺถิยปุพฺพกถา ",
  "ปฺลิ-ตฺวฺ-กฺทฺ๑:๓๘ฯ๑ฯ๑": "เตน โข ปน สมเยน โย โส อญฺญติตฺถิยปุพฺโพ อุปชฺฌาเยน สหธมฺมิกํ วุจฺจมาโน อุปชฺฌายสฺส วาทํ อาโรเปตฺวา ตํเยว ติตฺถายตนํ สงฺกมิฯ ",
  "ปฺลิ-ตฺวฺ-กฺทฺ๑:๓๘ฯ๑ฯ๒": "โส ปุน ปจฺจาคนฺตฺวา ภิกฺขู อุปสมฺปทํ ยาจิฯ ",
  "ปฺลิ-ตฺวฺ-กฺทฺ๑:๓๘ฯ๑ฯ๓": "ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๓๘ฯ๑ฯ๔": "“โย โส, ภิกฺขเว, อญฺญติตฺถิยปุพฺโพ อุปชฺฌาเยน สหธมฺมิกํ วุจฺจมาโน อุปชฺฌายสฺส วาทํ อาโรเปตฺวา ตํเยว ติตฺถายตนํ สงฺกนฺโต, โส อาคโต น อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๓๘ฯ๑ฯ๕": "โย โส, ภิกฺขเว, อญฺโญปิ อญฺญติตฺถิยปุพฺโพ อิมสฺมึ ธมฺมวินเย อากงฺขติ ปพฺพชฺชํ, อากงฺขติ อุปสมฺปทํ, ตสฺส จตฺตาโร มาเส ปริวาโส ทาตพฺโพฯ ",
  "ปฺลิ-ตฺวฺ-กฺทฺ๑:๓๘ฯ๒ฯ๑": "เอวญฺจ ปน, ภิกฺขเว, ทาตพฺโพ—",
  "ปฺลิ-ตฺวฺ-กฺทฺ๑:๓๘ฯ๒ฯ๒": "ปฐมํ เกสมสฺสุํ โอหาราเปตฺวา กาสายานิ วตฺถานิ อจฺฉาทาเปตฺวา เอกํสํ อุตฺตราสงฺคํ การาเปตฺวา ภิกฺขูนํ ปาเท วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา ‘เอวํ วเทหี’ติ วตฺตพฺโพ—",
  "ปฺลิ-ตฺวฺ-กฺทฺ๑:๓๘ฯ๒ฯ๓": "‘พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๓๘ฯ๒ฯ๔": "ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๓๘ฯ๒ฯ๕": "สงฺฆํ สรณํ คจฺฉามิฯ ",
  "ปฺลิ-ตฺวฺ-กฺทฺ๑:๓๘ฯ๒ฯ๖": "ทุติยมฺปิ พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๓๘ฯ๒ฯ๗": "ทุติยมฺปิ ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๓๘ฯ๒ฯ๘": "ทุติยมฺปิ สงฺฆํ สรณํ คจฺฉามิฯ ",
  "ปฺลิ-ตฺวฺ-กฺทฺ๑:๓๘ฯ๒ฯ๙": "ตติยมฺปิ พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๓๘ฯ๒ฯ๑๐": "ตติยมฺปิ ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๓๘ฯ๒ฯ๑๑": "ตติยมฺปิ สงฺฆํ สรณํ คจฺฉามี’ติฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๑": "เตน, ภิกฺขเว, อญฺญติตฺถิยปุพฺเพน สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
  "ปฺลิ-ตฺวฺ-กฺทฺ๑:๓๘ฯ๓ฯ๒": "‘อหํ, ภนฺเต, อญฺญติตฺถิยปุพฺโพ อิมสฺมึ ธมฺมวินเย อากงฺขามิ อุปสมฺปทํฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๓": "โสหํ, ภนฺเต, สงฺฆํ จตฺตาโร มาเส ปริวาสํ ยาจามี’ติฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๔": "ทุติยมฺปิ ยาจิตพฺโพฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๕": "ตติยมฺปิ ยาจิตพฺโพฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๖": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑:๓๘ฯ๓ฯ๗": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๘": "อยํ อิตฺถนฺนาโม อญฺญติตฺถิยปุพฺโพ อิมสฺมึ ธมฺมวินเย อากงฺขติ อุปสมฺปทํฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๙": "โส สงฺฆํ จตฺตาโร มาเส ปริวาสํ ยาจติฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๑๐": "ยทิ สงฺฆสฺส ปตฺตกลฺลํ สงฺโฆ อิตฺถนฺนามสฺส อญฺญติตฺถิยปุพฺพสฺส จตฺตาโร มาเส ปริวาสํ ทเทยฺยฯ ",
  "ปฺลิ-ตฺวฺ-กฺทฺ๑:๓๘ฯ๓ฯ๑๑": "เอสา ญตฺติฯ ",
  "ปฺลิ-ตฺวฺ-กฺทฺ๑:๓๘ฯ๔ฯ๑": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๓๘ฯ๔ฯ๒": "อยํ อิตฺถนฺนาโม อญฺญติตฺถิยปุพฺโพ อิมสฺมึ ธมฺมวินเย อากงฺขติ อุปสมฺปทํฯ ",
  "ปฺลิ-ตฺวฺ-กฺทฺ๑:๓๘ฯ๔ฯ๓": "โส สงฺฆํ จตฺตาโร มาเส ปริวาสํ ยาจติฯ ",
  "ปฺลิ-ตฺวฺ-กฺทฺ๑:๓๘ฯ๔ฯ๔": "สงฺโฆ อิตฺถนฺนามสฺส อญฺญติตฺถิยปุพฺพสฺส จตฺตาโร มาเส ปริวาสํ เทติฯ ",
  "ปฺลิ-ตฺวฺ-กฺทฺ๑:๓๘ฯ๔ฯ๕": "ยสฺสายสฺมโต ขมติ อิตฺถนฺนามสฺส อญฺญติตฺถิยปุพฺพสฺส จตฺตาโร มาเส ปริวาสสฺส ทานํ, โส ตุณฺหสฺส; ",
  "ปฺลิ-ตฺวฺ-กฺทฺ๑:๓๘ฯ๔ฯ๖": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑:๓๘ฯ๔ฯ๗": "ทินฺโน สงฺเฆน อิตฺถนฺนามสฺส อญฺญติตฺถิยปุพฺพสฺส จตฺตาโร มาเส ปริวาโสฯ ",
  "ปฺลิ-ตฺวฺ-กฺทฺ๑:๓๘ฯ๔ฯ๘": "ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
  "ปฺลิ-ตฺวฺ-กฺทฺ๑:๓๘ฯ๕ฯ๑": "เอวํ โข, ภิกฺขเว, อญฺญติตฺถิยปุพฺโพ อาราธโก โหติ, เอวํ อนาราธโกฯ ",
  "ปฺลิ-ตฺวฺ-กฺทฺ๑:๓๘ฯ๕ฯ๒": "กถญฺจ, ภิกฺขเว, อญฺญติตฺถิยปุพฺโพ อนาราธโก โหติ? ",
  "ปฺลิ-ตฺวฺ-กฺทฺ๑:๓๘ฯ๕ฯ๓": "อิธ, ภิกฺขเว, อญฺญติตฺถิยปุพฺโพ อติกาเลน คามํ ปวิสติ, อติทิวา ปฏิกฺกมติฯ ",
  "ปฺลิ-ตฺวฺ-กฺทฺ๑:๓๘ฯ๕ฯ๔": "เอวมฺปิ, ภิกฺขเว, อญฺญติตฺถิยปุพฺโพ อนาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๕ฯ๕": "ปุน จปรํ, ภิกฺขเว, อญฺญติตฺถิยปุพฺโพ เวสิยาโคจโร วา โหติ, วิธวาโคจโร วา โหติ, ถุลฺลกุมาริกาโคจโร วา โหติ, ปณฺฑกโคจโร วา โหติ, ภิกฺขุนิโคจโร วา โหติฯ ",
  "ปฺลิ-ตฺวฺ-กฺทฺ๑:๓๘ฯ๕ฯ๖": "เอวมฺปิ, ภิกฺขเว, อญฺญติตฺถิยปุพฺโพ อนาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๖ฯ๑": "ปุน จปรํ, ภิกฺขเว, อญฺญติตฺถิยปุพฺโพ ยานิ ตานิ สพฺรหฺมจารีนํ อุจฺจาวจานิ กรณียานิ, ตตฺถ น ทกฺโข โหติ, น อนลโส, น ตตฺรุปายาย วีมํสาย สมนฺนาคโต, น อลํ กาตุํ, น อลํ สํวิธาตุํฯ ",
  "ปฺลิ-ตฺวฺ-กฺทฺ๑:๓๘ฯ๖ฯ๒": "เอวมฺปิ, ภิกฺขเว, อญฺญติตฺถิยปุพฺโพ อนาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๖ฯ๓": "ปุน จปรํ, ภิกฺขเว, อญฺญติตฺถิยปุพฺโพ น ติพฺพจฺฉนฺโท โหติ อุทฺเทเส, ปริปุจฺฉาย, อธิสีเล, อธิจิตฺเต, อธิปญฺญายฯ ",
  "ปฺลิ-ตฺวฺ-กฺทฺ๑:๓๘ฯ๖ฯ๔": "เอวมฺปิ, ภิกฺขเว, อญฺญติตฺถิยปุพฺโพ อนาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๗ฯ๑": "ปุน จปรํ, ภิกฺขเว, อญฺญติตฺถิยปุพฺโพ ยสฺส ติตฺถายตนา สงฺกนฺโต โหติ, ตสฺส สตฺถุโน ตสฺส ทิฏฺฐิยา ตสฺส ขนฺติยา ตสฺส รุจิยา ตสฺส อาทายสฺส อวณฺเณ ภญฺญมาเน กุปิโต โหติ อนตฺตมโน อนภิรทฺโธ, พุทฺธสฺส วา ธมฺมสฺส วา สงฺฆสฺส วา อวณฺเณ ภญฺญมาเน อตฺตมโน โหติ อุทคฺโค อภิรทฺโธฯ ",
  "ปฺลิ-ตฺวฺ-กฺทฺ๑:๓๘ฯ๗ฯ๒": "ยสฺส วา ปน ติตฺถายตนา สงฺกนฺโต โหติ, ตสฺส สตฺถุโน ตสฺส ทิฏฺฐิยา ตสฺส ขนฺติยา ตสฺส รุจิยา ตสฺส อาทายสฺส วณฺเณ ภญฺญมาเน อตฺตมโน โหติ อุทคฺโค อภิรทฺโธ, พุทฺธสฺส วา ธมฺมสฺส วา สงฺฆสฺส วา วณฺเณ ภญฺญมาเน กุปิโต โหติ อนตฺตมโน อนภิรทฺโธฯ ",
  "ปฺลิ-ตฺวฺ-กฺทฺ๑:๓๘ฯ๗ฯ๓": "อิทํ, ภิกฺขเว, สงฺฆาตนิกํ อญฺญติตฺถิยปุพฺพสฺส อนาราธนียสฺมึฯ ",
  "ปฺลิ-ตฺวฺ-กฺทฺ๑:๓๘ฯ๗ฯ๔": "เอวมฺปิ โข, ภิกฺขเว, อญฺญติตฺถิยปุพฺโพ อนาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๗ฯ๕": "เอวํ อนาราธโก โข, ภิกฺขเว, อญฺญติตฺถิยปุพฺโพ อาคโต น อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๓๘ฯ๘ฯ๑": "กถญฺจ, ภิกฺขเว, อญฺญติตฺถิยปุพฺโพ อาราธโก โหติ? ",
  "ปฺลิ-ตฺวฺ-กฺทฺ๑:๓๘ฯ๘ฯ๒": "อิธ, ภิกฺขเว, อญฺญติตฺถิยปุพฺโพ นาติกาเลน คามํ ปวิสติ นาติทิวา ปฏิกฺกมติฯ ",
  "ปฺลิ-ตฺวฺ-กฺทฺ๑:๓๘ฯ๘ฯ๓": "เอวมฺปิ, ภิกฺขเว, อญฺญติตฺถิยปุพฺโพ อาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๘ฯ๔": "ปุน จปรํ, ภิกฺขเว, อญฺญติตฺถิยปุพฺโพ น เวสิยาโคจโร โหติ, น วิธวาโคจโร โหติ, น ถุลฺลกุมาริกาโคจโร โหติ, น ปณฺฑกโคจโร โหติ, น ภิกฺขุนิโคจโร โหติฯ ",
  "ปฺลิ-ตฺวฺ-กฺทฺ๑:๓๘ฯ๘ฯ๕": "เอวมฺปิ, ภิกฺขเว, อญฺญติตฺถิยปุพฺโพ อาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๙ฯ๑": "ปุน จปรํ, ภิกฺขเว, อญฺญติตฺถิยปุพฺโพ ยานิ ตานิ สพฺรหฺมจารีนํ อุจฺจาวจานิ กรณียานิ, ตตฺถ ทกฺโข โหติ, อนลโส, ตตฺรุปายาย วีมํสาย สมนฺนาคโต, อลํ กาตุํ, อลํ สํวิธาตุํฯ ",
  "ปฺลิ-ตฺวฺ-กฺทฺ๑:๓๘ฯ๙ฯ๒": "เอวมฺปิ, ภิกฺขเว, อญฺญติตฺถิยปุพฺโพ อาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๙ฯ๓": "ปุน จปรํ, ภิกฺขเว, อญฺญติตฺถิยปุพฺโพ ติพฺพจฺฉนฺโท โหติ อุทฺเทเส, ปริปุจฺฉาย, อธิสีเล, อธิจิตฺเต, อธิปญฺญายฯ ",
  "ปฺลิ-ตฺวฺ-กฺทฺ๑:๓๘ฯ๙ฯ๔": "เอวมฺปิ, ภิกฺขเว, อญฺญติตฺถิยปุพฺโพ อาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๑๐ฯ๑": "ปุน จปรํ, ภิกฺขเว, อญฺญติตฺถิยปุพฺโพ ยสฺส ติตฺถายตนา สงฺกนฺโต โหติ, ตสฺส สตฺถุโน ตสฺส ทิฏฺฐิยา ตสฺส ขนฺติยา ตสฺส รุจิยา ตสฺส อาทายสฺส อวณฺเณ ภญฺญมาเน อตฺตมโน โหติ อุทคฺโค อภิรทฺโธ, พุทฺธสฺส วา ธมฺมสฺส วา สงฺฆสฺส วา อวณฺเณ ภญฺญมาเน กุปิโต โหติ อนตฺตมโน อนภิรทฺโธฯ ",
  "ปฺลิ-ตฺวฺ-กฺทฺ๑:๓๘ฯ๑๐ฯ๒": "ยสฺส วา ปน ติตฺถายตนา สงฺกนฺโต โหติ, ตสฺส สตฺถุโน ตสฺส ทิฏฺฐิยา ตสฺส ขนฺติยา ตสฺส รุจิยา ตสฺส อาทายสฺส วณฺเณ ภญฺญมาเน กุปิโต โหติ อนตฺตมโน อนภิรทฺโธ, พุทฺธสฺส วา ธมฺมสฺส วา สงฺฆสฺส วา วณฺเณ ภญฺญมาเน อตฺตมโน โหติ อุทคฺโค อภิรทฺโธฯ ",
  "ปฺลิ-ตฺวฺ-กฺทฺ๑:๓๘ฯ๑๐ฯ๓": "อิทํ, ภิกฺขเว, สงฺฆาตนิกํ อญฺญติตฺถิยปุพฺพสฺส อาราธนียสฺมึฯ ",
  "ปฺลิ-ตฺวฺ-กฺทฺ๑:๓๘ฯ๑๐ฯ๔": "เอวมฺปิ โข, ภิกฺขเว, อญฺญติตฺถิยปุพฺโพ อาราธโก โหติฯ ",
  "ปฺลิ-ตฺวฺ-กฺทฺ๑:๓๘ฯ๑๐ฯ๕": "เอวํ อาราธโก โข, ภิกฺขเว, อญฺญติตฺถิยปุพฺโพ อาคโต อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๓๘ฯ๑๑ฯ๑": "สเจ, ภิกฺขเว, อญฺญติตฺถิยปุพฺโพ นคฺโค อาคจฺฉติ, อุปชฺฌายมูลกํ จีวรํ ปริเยสิตพฺพํฯ ",
  "ปฺลิ-ตฺวฺ-กฺทฺ๑:๓๘ฯ๑๑ฯ๒": "สเจ อจฺฉินฺนเกโส อาคจฺฉติ, สงฺโฆ อปโลเกตพฺโพ ภณฺฑุกมฺมายฯ ",
  "ปฺลิ-ตฺวฺ-กฺทฺ๑:๓๘ฯ๑๑ฯ๓": "เย เต, ภิกฺขเว, อคฺคิกา ชฏิลกา, เต อาคตา อุปสมฺปาเทตพฺพา, น เตสํ ปริวาโส ทาตพฺโพฯ ",
  "ปฺลิ-ตฺวฺ-กฺทฺ๑:๓๘ฯ๑๑ฯ๔": "ตํ กิสฺส เหตุ? ",
  "ปฺลิ-ตฺวฺ-กฺทฺ๑:๓๘ฯ๑๑ฯ๕": "กมฺมวาทิโน เอเต, ภิกฺขเว, กิริยวาทิโนฯ ",
  "ปฺลิ-ตฺวฺ-กฺทฺ๑:๓๘ฯ๑๑ฯ๖": "สเจ, ภิกฺขเว, ชาติยา สากิโย อญฺญติตฺถิยปุพฺโพ อาคจฺฉติ, โส อาคโต อุปสมฺปาเทตพฺโพ, น ตสฺส ปริวาโส ทาตพฺโพฯ ",
  "ปฺลิ-ตฺวฺ-กฺทฺ๑:๓๘ฯ๑๑ฯ๗": "อิมาหํ, ภิกฺขเว, ญาตีนํ อาเวณิกํ ปริหารํ ทมฺมี”ติฯ ",
  "ปฺลิ-ตฺวฺ-กฺทฺ๑:๓๘ฯ๑๑ฯ๘": "อญฺญติตฺถิยปุพฺพกถา นิฏฺฐิตาฯ ",
  "ปฺลิ-ตฺวฺ-กฺทฺ๑:๓๘ฯ๑๑ฯ๙": "สตฺตโม ภาณวาโรฯ ",
  "ปฺลิ-ตฺวฺ-กฺทฺ๑:๓๙ฯ๑ฯ๐": "๒๖ฯ ปญฺจาพาธวตฺถุ ",
  "ปฺลิ-ตฺวฺ-กฺทฺ๑:๓๙ฯ๑ฯ๑": "เตน โข ปน สมเยน มคเธสุ ปญฺจ อาพาธา อุสฺสนฺนา โหนฺติ—",
  "ปฺลิ-ตฺวฺ-กฺทฺ๑:๓๙ฯ๑ฯ๒": "กุฏฺฐํ, คณฺโฑ, กิลาโส, โสโส, อปมาโรฯ ",
  "ปฺลิ-ตฺวฺ-กฺทฺ๑:๓๙ฯ๑ฯ๓": "มนุสฺสา ปญฺจหิ อาพาเธหิ ผุฏฺฐา ชีวกํ โกมารภจฺจํ อุปสงฺกมิตฺวา เอวํ วทนฺติ—",
  "ปฺลิ-ตฺวฺ-กฺทฺ๑:๓๙ฯ๑ฯ๔": "“สาธุ โน, อาจริย, ติกิจฺฉาหี”ติฯ ",
  "ปฺลิ-ตฺวฺ-กฺทฺ๑:๓๙ฯ๑ฯ๕": "“อหํ ขฺวโยฺย, พหุกิจฺโจ พหุกรณีโย; ",
  "ปฺลิ-ตฺวฺ-กฺทฺ๑:๓๙ฯ๑ฯ๖": "ราชา จ เม มาคโธ เสนิโย พิมฺพิสาโร อุปฏฺฐาตพฺโพ อิตฺถาคารญฺจ พุทฺธปฺปมุโข จ ภิกฺขุสงฺโฆ; ",
  "ปฺลิ-ตฺวฺ-กฺทฺ๑:๓๙ฯ๑ฯ๗": "นาหํ สกฺโกมิ ติกิจฺฉิตุนฺ”ติฯ ",
  "ปฺลิ-ตฺวฺ-กฺทฺ๑:๓๙ฯ๑ฯ๘": "“สพฺพํ สาปเตยฺยญฺจ เต, อาจริย, โหตุ; ",
  "ปฺลิ-ตฺวฺ-กฺทฺ๑:๓๙ฯ๑ฯ๙": "มยญฺจ เต ทาสา; ",
  "ปฺลิ-ตฺวฺ-กฺทฺ๑:๓๙ฯ๑ฯ๑๐": "สาธุ, โน, อาจริย, ติกิจฺฉาหี”ติฯ ",
  "ปฺลิ-ตฺวฺ-กฺทฺ๑:๓๙ฯ๒ฯ๑": "“อหํ ขฺวโยฺย, พหุกิจฺโจ พหุกรณีโย ราชา จ เม มาคโธ เสนิโย พิมฺพิสาโร อุปฏฺฐาตพฺโพ อิตฺถาคารญฺจ พุทฺธปฺปมุโข จ ภิกฺขุสงฺโฆ; ",
  "ปฺลิ-ตฺวฺ-กฺทฺ๑:๓๙ฯ๒ฯ๒": "นาหํ สกฺโกมิ ติกิจฺฉิตุนฺ”ติฯ ",
  "ปฺลิ-ตฺวฺ-กฺทฺ๑:๓๙ฯ๒ฯ๓": "อถ โข เตสํ มนุสฺสานํ เอตทโหสิ—",
  "ปฺลิ-ตฺวฺ-กฺทฺ๑:๓๙ฯ๒ฯ๔": "“อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
  "ปฺลิ-ตฺวฺ-กฺทฺ๑:๓๙ฯ๒ฯ๕": "ยนฺนูน มยํ สมเณสุ สกฺยปุตฺติเยสุ ปพฺพเชยฺยามฯ ",
  "ปฺลิ-ตฺวฺ-กฺทฺ๑:๓๙ฯ๒ฯ๖": "ตตฺถ ภิกฺขู เจว อุปฏฺฐหิสฺสนฺติ, ชีวโก จ โกมารภจฺโจ ติกิจฺฉิสฺสตี”ติฯ ",
  "ปฺลิ-ตฺวฺ-กฺทฺ๑:๓๙ฯ๒ฯ๗": "อถ โข เต มนุสฺสา ภิกฺขู อุปสงฺกมิตฺวา ปพฺพชฺชํ ยาจึสุฯ ",
  "ปฺลิ-ตฺวฺ-กฺทฺ๑:๓๙ฯ๒ฯ๘": "เต ภิกฺขู ปพฺพาเชสุํ, อุปสมฺปาเทสุํฯ ",
  "ปฺลิ-ตฺวฺ-กฺทฺ๑:๓๙ฯ๒ฯ๙": "เต ภิกฺขู เจว อุปฏฺฐหึสุ ชีวโก จ โกมารภจฺโจ ติกิจฺฉิฯ ",
  "ปฺลิ-ตฺวฺ-กฺทฺ๑:๓๙ฯ๓ฯ๑": "เตน โข ปน สมเยน ภิกฺขู พหู คิลาเน ภิกฺขู อุปฏฺฐหนฺตา ยาจนพหุลา วิญฺญตฺติพหุลา วิหรนฺติ—",
  "ปฺลิ-ตฺวฺ-กฺทฺ๑:๓๙ฯ๓ฯ๒": "“คิลานภตฺตํ เทถ, คิลานุปฏฺฐากภตฺตํ เทถ, คิลานเภสชฺชํ เทถา”ติฯ ",
  "ปฺลิ-ตฺวฺ-กฺทฺ๑:๓๙ฯ๓ฯ๓": "ชีวโกปิ โกมารภจฺโจ พหู คิลาเน ภิกฺขู ติกิจฺฉนฺโต อญฺญตรํ ราชกิจฺจํ ปริหาเปสิฯ ",
  "ปฺลิ-ตฺวฺ-กฺทฺ๑:๓๙ฯ๔ฯ๑": "อญฺญตโรปิ ปุริโส ปญฺจหิ อาพาเธหิ ผุฏฺโฐ ชีวกํ โกมารภจฺจํ อุปสงฺกมิตฺวา เอตทโวจ—",
  "ปฺลิ-ตฺวฺ-กฺทฺ๑:๓๙ฯ๔ฯ๒": "“สาธุ มํ, อาจริย, ติกิจฺฉาหี”ติฯ ",
  "ปฺลิ-ตฺวฺ-กฺทฺ๑:๓๙ฯ๔ฯ๓": "“อหํ ขฺวโยฺย, พหุกิจฺโจ, พหุกรณีโย, ราชา จ เม มาคโธ เสนิโย พิมฺพิสาโร อุปฏฺฐาตพฺโพ อิตฺถาคารญฺจ พุทฺธปฺปมุโข จ ภิกฺขุสงฺโฆ; ",
  "ปฺลิ-ตฺวฺ-กฺทฺ๑:๓๙ฯ๔ฯ๔": "นาหํ สกฺโกมิ ติกิจฺฉิตุนฺ”ติฯ ",
  "ปฺลิ-ตฺวฺ-กฺทฺ๑:๓๙ฯ๔ฯ๕": "“สพฺพํ สาปเตยฺยญฺจ เต, อาจริย, โหตุ, อหญฺจ เต ทาโส; ",
  "ปฺลิ-ตฺวฺ-กฺทฺ๑:๓๙ฯ๔ฯ๖": "สาธุ มํ, อาจริย, ติกิจฺฉาหี”ติฯ ",
  "ปฺลิ-ตฺวฺ-กฺทฺ๑:๓๙ฯ๔ฯ๗": "“อหํ ขฺวโยฺย, พหุกิจฺโจ พหุกรณีโย, ราชา จ เม มาคโธ เสนิโย พิมฺพิสาโร อุปฏฺฐาตพฺโพ อิตฺถาคารญฺจ พุทฺธปฺปมุโข จ ภิกฺขุสงฺโฆ, นาหํ สกฺโกมิ ติกิจฺฉิตุนฺ”ติฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๑": "อถ โข ตสฺส ปุริสสฺส เอตทโหสิ—",
  "ปฺลิ-ตฺวฺ-กฺทฺ๑:๓๙ฯ๕ฯ๒": "“อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๓": "ยนฺนูนาหํ สมเณสุ สกฺยปุตฺติเยสุ ปพฺพเชยฺยํฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๔": "ตตฺถ ภิกฺขู เจว อุปฏฺฐหิสฺสนฺติ, ชีวโก จ โกมารภจฺโจ ติกิจฺฉิสฺสติฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๕": "โสมฺหิ อโรโค วิพฺภมิสฺสามี”ติฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๖": "อถ โข โส ปุริโส ภิกฺขุ อุปสงฺกมิตฺวา ปพฺพชฺชํ ยาจิฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๗": "ตํ ภิกฺขู ปพฺพาเชสุํ, อุปสมฺปาเทสุํฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๘": "ตํ ภิกฺขู เจว อุปฏฺฐหึสุ, ชีวโก จ โกมารภจฺโจ ติกิจฺฉิฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๙": "โส อโรโค วิพฺภมิฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๑๐": "อทฺทสา โข ชีวโก โกมารภจฺโจ ตํ ปุริสํ วิพฺภนฺตํ, ทิสฺวาน ตํ ปุริสํ เอตทโวจ—",
  "ปฺลิ-ตฺวฺ-กฺทฺ๑:๓๙ฯ๕ฯ๑๑": "“นนุ ตฺวํ, อโยฺย, ภิกฺขูสุ ปพฺพชิโต อโหสี”ติ? ",
  "ปฺลิ-ตฺวฺ-กฺทฺ๑:๓๙ฯ๕ฯ๑๒": "“เอวํ, อาจริยา”ติฯ ",
  "ปฺลิ-ตฺวฺ-กฺทฺ๑:๓๙ฯ๕ฯ๑๓": "“กิสฺส ปน ตฺวํ, อโยฺย, เอวรูปมกาสี”ติ? ",
  "ปฺลิ-ตฺวฺ-กฺทฺ๑:๓๙ฯ๕ฯ๑๔": "อถ โข โส ปุริโส ชีวกสฺส โกมารภจฺจสฺส เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๓๙ฯ๖ฯ๑": "ชีวโก โกมารภจฺโจ อุชฺฌายติ ขิยฺยติ วิปาเจติ—",
  "ปฺลิ-ตฺวฺ-กฺทฺ๑:๓๙ฯ๖ฯ๒": "“กถญฺหิ นาม ภทนฺตา ปญฺจหิ อาพาเธหิ ผุฏฺฐํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๓๙ฯ๖ฯ๓": "อถ โข ชีวโก โกมารภจฺโจ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๓๙ฯ๖ฯ๔": "เอกมนฺตํ นิสินฺโน โข ชีวโก โกมารภจฺโจ ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๓๙ฯ๖ฯ๕": "“สาธุ, ภนฺเต, อยฺยา ปญฺจหิ อาพาเธหิ ผุฏฺฐํ น ปพฺพาเชยฺยุนฺ”ติฯ ",
  "ปฺลิ-ตฺวฺ-กฺทฺ๑:๓๙ฯ๗ฯ๑": "อถ โข ภควา ชีวกํ โกมารภจฺจํ ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
  "ปฺลิ-ตฺวฺ-กฺทฺ๑:๓๙ฯ๗ฯ๒": "อถ โข ชีวโก โกมารภจฺโจ ภควตา ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๑:๓๙ฯ๗ฯ๓": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๓๙ฯ๗ฯ๔": "“น, ภิกฺขเว, ปญฺจหิ อาพาเธหิ ผุฏฺโฐ ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๓๙ฯ๗ฯ๕": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๐ฯ๑ฯ๐": "๒๗ฯ ราชภฏวตฺถุ ",
  "ปฺลิ-ตฺวฺ-กฺทฺ๑:๔๐ฯ๑ฯ๑": "เตน โข ปน สมเยน รญฺโญ มาคธสฺส เสนิยสฺส พิมฺพิสารสฺส ปจฺจนฺโต กุปิโต โหติฯ ",
  "ปฺลิ-ตฺวฺ-กฺทฺ๑:๔๐ฯ๑ฯ๒": "อถ โข ราชา มาคโธ เสนิโย พิมฺพิสาโร เสนานายเก มหามตฺเต อาณาเปสิ—",
  "ปฺลิ-ตฺวฺ-กฺทฺ๑:๔๐ฯ๑ฯ๓": "“คจฺฉถ, ภเณ, ปจฺจนฺตํ อุจฺจินถา”ติฯ ",
  "ปฺลิ-ตฺวฺ-กฺทฺ๑:๔๐ฯ๑ฯ๔": "“เอวํ, เทวา”ติ โข เสนานายกา มหามตฺตา รญฺโญ มาคธสฺส เสนิยสฺส พิมฺพิสารสฺส ปจฺจโสฺสสุํฯ ",
  "ปฺลิ-ตฺวฺ-กฺทฺ๑:๔๐ฯ๒ฯ๑": "อถ โข อภิญฺญาตานํ อภิญฺญาตานํ โยธานํ เอตทโหสิ—",
  "ปฺลิ-ตฺวฺ-กฺทฺ๑:๔๐ฯ๒ฯ๒": "“มยํ โข ยุทฺธาภินนฺทิโน คจฺฉนฺตา ปาปญฺจ กโรม, พหุญฺจ อปุญฺญํ ปสวามฯ ",
  "ปฺลิ-ตฺวฺ-กฺทฺ๑:๔๐ฯ๒ฯ๓": "เกน นุ โข มยํ อุปาเยน ปาปา จ วิรเมยฺยาม กลฺยาณญฺจ กเรยฺยามา”ติ? ",
  "ปฺลิ-ตฺวฺ-กฺทฺ๑:๔๐ฯ๒ฯ๔": "อถ โข เตสํ โยธานํ เอตทโหสิ—",
  "ปฺลิ-ตฺวฺ-กฺทฺ๑:๔๐ฯ๒ฯ๕": "“อิเม โข สมณา สกฺยปุตฺติยา ธมฺมจาริโน สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมาฯ ",
  "ปฺลิ-ตฺวฺ-กฺทฺ๑:๔๐ฯ๒ฯ๖": "สเจ โข มยํ สมเณสุ สกฺยปุตฺติเยสุ ปพฺพเชยฺยาม, เอวํ มยํ ปาปา จ วิรเมยฺยาม กลฺยาณญฺจ กเรยฺยามา”ติฯ ",
  "ปฺลิ-ตฺวฺ-กฺทฺ๑:๔๐ฯ๒ฯ๗": "อถ โข เต โยธา ภิกฺขู อุปสงฺกมิตฺวา ปพฺพชฺชํ ยาจึสุฯ ",
  "ปฺลิ-ตฺวฺ-กฺทฺ๑:๔๐ฯ๒ฯ๘": "เต ภิกฺขู ปพฺพาเชสุํ, อุปสมฺปาเทสุํฯ ",
  "ปฺลิ-ตฺวฺ-กฺทฺ๑:๔๐ฯ๓ฯ๑": "เสนานายกา มหามตฺตา ราชภเฏ ปุจฺฉึสุ—",
  "ปฺลิ-ตฺวฺ-กฺทฺ๑:๔๐ฯ๓ฯ๒": "“กึ นุ โข, ภเณ, อิตฺถนฺนาโม จ อิตฺถนฺนาโม จ โยธา น ทิสฺสนฺตี”ติ? ",
  "ปฺลิ-ตฺวฺ-กฺทฺ๑:๔๐ฯ๓ฯ๓": "“อิตฺถนฺนาโม จ อิตฺถนฺนาโม จ, สามิ, โยธา ภิกฺขูสุ ปพฺพชิตา”ติฯ ",
  "ปฺลิ-ตฺวฺ-กฺทฺ๑:๔๐ฯ๓ฯ๔": "เสนานายกา มหามตฺตา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๐ฯ๓ฯ๕": "“กถญฺหิ นาม สมณา สกฺยปุตฺติยา ราชภฏํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๔๐ฯ๓ฯ๖": "เสนานายกา มหามตฺตา รญฺโญ มาคธสฺส เสนิยสฺส พิมฺพิสารสฺส เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๔๐ฯ๓ฯ๗": "อถ โข ราชา มาคโธ เสนิโย พิมฺพิสาโร โวหาริเก มหามตฺเต ปุจฺฉิ—",
  "ปฺลิ-ตฺวฺ-กฺทฺ๑:๔๐ฯ๓ฯ๘": "“โย, ภเณ, ราชภฏํ ปพฺพาเชติ, กึ โส ปสวตี”ติ? ",
  "ปฺลิ-ตฺวฺ-กฺทฺ๑:๔๐ฯ๓ฯ๙": "“อุปชฺฌายสฺส, เทว, สีสํ เฉตพฺพํ, อนุสฺสาวกสฺส ชิวฺหา อุทฺธริตพฺพา, คณสฺส อุปฑฺฒผาสุกา ภญฺชิตพฺพา”ติฯ ",
  "ปฺลิ-ตฺวฺ-กฺทฺ๑:๔๐ฯ๔ฯ๑": "อถ โข ราชา มาคโธ เสนิโย พิมฺพิสาโร เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๔๐ฯ๔ฯ๒": "เอกมนฺตํ นิสินฺโน โข ราชา มาคโธ เสนิโย พิมฺพิสาโร ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๔๐ฯ๔ฯ๓": "“สนฺติ, ภนฺเต, ราชาโน อสฺสทฺธา อปฺปสนฺนาฯ ",
  "ปฺลิ-ตฺวฺ-กฺทฺ๑:๔๐ฯ๔ฯ๔": "เต อปฺปมตฺตเกนปิ ภิกฺขู วิเหเฐยฺยุํฯ ",
  "ปฺลิ-ตฺวฺ-กฺทฺ๑:๔๐ฯ๔ฯ๕": "สาธุ, ภนฺเต, อยฺยา ราชภฏํ น ปพฺพาเชยฺยุนฺ”ติฯ ",
  "ปฺลิ-ตฺวฺ-กฺทฺ๑:๔๐ฯ๔ฯ๖": "อถ โข ภควา ราชานํ มาคธํ เสนิยํ พิมฺพิสารํ ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
  "ปฺลิ-ตฺวฺ-กฺทฺ๑:๔๐ฯ๔ฯ๗": "อถ โข ราชา มาคโธ เสนิโย พิมฺพิสาโร ภควตา ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๑:๔๐ฯ๔ฯ๘": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๔๐ฯ๔ฯ๙": "“น, ภิกฺขเว, ราชภโฏ ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๔๐ฯ๔ฯ๑๐": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๑ฯ๑ฯ๐": "๒๘ฯ องฺคุลิมาลโจรวตฺถุ ",
  "ปฺลิ-ตฺวฺ-กฺทฺ๑:๔๑ฯ๑ฯ๑": "เตน โข ปน สมเยน โจโร องฺคุลิมาโล ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๔๑ฯ๑ฯ๒": "มนุสฺสา ปสฺสิตฺวา อุพฺพิชฺชนฺติปิ, อุตฺตสนฺติปิ, ปลายนฺติปิ, อญฺเญนปิ คจฺฉนฺติ, อญฺเญนปิ มุขํ กโรนฺติ, ทฺวารมฺปิ ถเกนฺติฯ ",
  "ปฺลิ-ตฺวฺ-กฺทฺ๑:๔๑ฯ๑ฯ๓": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๑ฯ๑ฯ๔": "“กถญฺหิ นาม สมณา สกฺยปุตฺติยา ธชพนฺธํ โจรํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๔๑ฯ๑ฯ๕": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑:๔๑ฯ๑ฯ๖": "อถ โข เต ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๔๑ฯ๑ฯ๗": "“น, ภิกฺขเว, ธชพนฺโธ โจโร ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๔๑ฯ๑ฯ๘": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๒ฯ๑ฯ๐": "๒๙ฯ การเภทกโจรวตฺถุ ",
  "ปฺลิ-ตฺวฺ-กฺทฺ๑:๔๒ฯ๑ฯ๑": "เตน โข ปน สมเยน รญฺญา มาคเธน เสนิเยน พิมฺพิสาเรน อนุญฺญาตํ โหติ—",
  "ปฺลิ-ตฺวฺ-กฺทฺ๑:๔๒ฯ๑ฯ๒": "“เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ; ",
  "ปฺลิ-ตฺวฺ-กฺทฺ๑:๔๒ฯ๑ฯ๓": "สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
  "ปฺลิ-ตฺวฺ-กฺทฺ๑:๔๒ฯ๑ฯ๔": "เตน โข ปน สมเยน อญฺญตโร ปุริโส โจริกํ กตฺวา การาย พทฺโธ โหติฯ ",
  "ปฺลิ-ตฺวฺ-กฺทฺ๑:๔๒ฯ๑ฯ๕": "โส การํ ภินฺทิตฺวา ปลายิตฺวา ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๑": "มนุสฺสา ปสฺสิตฺวา เอวมาหํสุ—",
  "ปฺลิ-ตฺวฺ-กฺทฺ๑:๔๒ฯ๒ฯ๒": "“อยํ โส การเภทโก โจโรฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๓": "หนฺท นํ เนมา”ติฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๔": "เอกจฺเจ เอวมาหํสุ—",
  "ปฺลิ-ตฺวฺ-กฺทฺ๑:๔๒ฯ๒ฯ๕": "“มาโยฺย, เอวํ อวจุตฺถฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๖": "อนุญฺญาตํ รญฺญา มาคเธน เสนิเยน พิมฺพิสาเรน—",
  "ปฺลิ-ตฺวฺ-กฺทฺ๑:๔๒ฯ๒ฯ๗": "‘เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ; ",
  "ปฺลิ-ตฺวฺ-กฺทฺ๑:๔๒ฯ๒ฯ๘": "สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา’”ติฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๙": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๒ฯ๒ฯ๑๐": "“อภยูวรา อิเม สมณา สกฺยปุตฺติยา, นยิเม ลพฺภา กิญฺจิ กาตุํฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๑๑": "กถญฺหิ นาม สมณา สกฺยปุตฺติยา การเภทกํ โจรํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๑๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๑๓": "“น, ภิกฺขเว, การเภทโก โจโร ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๔๒ฯ๒ฯ๑๔": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๐": "๓๐ฯ ลิขิตกโจรวตฺถุ ",
  "ปฺลิ-ตฺวฺ-กฺทฺ๑:๔๓ฯ๑ฯ๑": "เตน โข ปน สมเยน อญฺญตโร ปุริโส โจริกํ กตฺวา ปลายิตฺวา ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๒": "โส จ รญฺโญ อนฺเตปุเร ลิขิโต โหติ—",
  "ปฺลิ-ตฺวฺ-กฺทฺ๑:๔๓ฯ๑ฯ๓": "ยตฺถ ปสฺสติ, ตตฺถ หนฺตพฺโพติฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๔": "มนุสฺสา ปสฺสิตฺวา เอวมาหํสุ—",
  "ปฺลิ-ตฺวฺ-กฺทฺ๑:๔๓ฯ๑ฯ๕": "“อยํ โส ลิขิตโก โจโรฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๖": "หนฺท นํ หนามา”ติฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๗": "เอกจฺเจ เอวมาหํสุ—",
  "ปฺลิ-ตฺวฺ-กฺทฺ๑:๔๓ฯ๑ฯ๘": "“มาโยฺย, เอวํ อวจุตฺถฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๙": "อนุญฺญาตํ รญฺญา มาคเธน เสนิเยน พิมฺพิสาเรน ‘เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ, สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา’”ติฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๑๐": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๓ฯ๑ฯ๑๑": "“อภยูวรา อิเม สมณา สกฺยปุตฺติยา, นยิเม ลพฺภา กิญฺจิ กาตุํฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๑๒": "กถญฺหิ นาม สมณา สกฺยปุตฺติยา ลิขิตกํ โจรํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๑๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๑๔": "“น, ภิกฺขเว, ลิขิตโก โจโร ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๔๓ฯ๑ฯ๑๕": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๔ฯ๑ฯ๐": "๓๑ฯ กสาหตวตฺถุ ",
  "ปฺลิ-ตฺวฺ-กฺทฺ๑:๔๔ฯ๑ฯ๑": "เตน โข ปน สมเยน อญฺญตโร ปุริโส กสาหโต กตทณฺฑกมฺโม ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๔๔ฯ๑ฯ๒": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๔ฯ๑ฯ๓": "“กถญฺหิ นาม สมณา สกฺยปุตฺติยา กสาหตํ กตทณฺฑกมฺมํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๔๔ฯ๑ฯ๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๔๔ฯ๑ฯ๕": "“น, ภิกฺขเว, กสาหโต กตทณฺฑกมฺโม ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๔๔ฯ๑ฯ๖": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๕ฯ๑ฯ๐": "๓๒ฯ ลกฺขณาหตวตฺถุ ",
  "ปฺลิ-ตฺวฺ-กฺทฺ๑:๔๕ฯ๑ฯ๑": "เตน โข ปน สมเยน อญฺญตโร ปุริโส ลกฺขณาหโต กตทณฺฑกมฺโม ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๔๕ฯ๑ฯ๒": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๕ฯ๑ฯ๓": "“กถญฺหิ นาม สมณา สกฺยปุตฺติยา ลกฺขณาหตํ กตทณฺฑกมฺมํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๔๕ฯ๑ฯ๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๔๕ฯ๑ฯ๕": "“น, ภิกฺขเว, ลกฺขณาหโต กตทณฺฑกมฺโม ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๔๕ฯ๑ฯ๖": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๐": "๓๓ฯ อิณายิกวตฺถุ ",
  "ปฺลิ-ตฺวฺ-กฺทฺ๑:๔๖ฯ๑ฯ๑": "เตน โข ปน สมเยน อญฺญตโร ปุริโส อิณายิโก ปลายิตฺวา ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๒": "ธนิยา ปสฺสิตฺวา เอวมาหํสุ—",
  "ปฺลิ-ตฺวฺ-กฺทฺ๑:๔๖ฯ๑ฯ๓": "“อยํ โส อมฺหากํ อิณายิโกฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๔": "หนฺท นํ เนมา”ติฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๕": "เอกจฺเจ เอวมาหํสุ—",
  "ปฺลิ-ตฺวฺ-กฺทฺ๑:๔๖ฯ๑ฯ๖": "“มาโยฺย, เอวํ อวจุตฺถฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๗": "อนุญฺญาตํ รญฺญา มาคเธน เสนิเยน พิมฺพิสาเรน—",
  "ปฺลิ-ตฺวฺ-กฺทฺ๑:๔๖ฯ๑ฯ๘": "‘เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ; ",
  "ปฺลิ-ตฺวฺ-กฺทฺ๑:๔๖ฯ๑ฯ๙": "สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา’”ติฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๑๐": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๖ฯ๑ฯ๑๑": "“อภยูวรา อิเม สมณา สกฺยปุตฺติยาฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๑๒": "นยิเม ลพฺภา กิญฺจิ กาตุํฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๑๓": "กถญฺหิ นาม สมณา สกฺยปุตฺติยา อิณายิกํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๑๕": "“น, ภิกฺขเว, อิณายิโก ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๔๖ฯ๑ฯ๑๖": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๐": "๓๔ฯ ทาสวตฺถุ ",
  "ปฺลิ-ตฺวฺ-กฺทฺ๑:๔๗ฯ๑ฯ๑": "เตน โข ปน สมเยน อญฺญตโร ทาโส ปลายิตฺวา ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๒": "อยฺยกา ปสฺสิตฺวา เอวมาหํสุ—",
  "ปฺลิ-ตฺวฺ-กฺทฺ๑:๔๗ฯ๑ฯ๓": "“อยํ โส อมฺหากํ ทาโสฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๔": "หนฺท นํ เนมา”ติฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๕": "เอกจฺเจ เอวมาหํสุ—",
  "ปฺลิ-ตฺวฺ-กฺทฺ๑:๔๗ฯ๑ฯ๖": "“มาโยฺย, เอวํ อวจุตฺถ, อนุญฺญาตํ รญฺญา มาคเธน เสนิเยน พิมฺพิสาเรน ‘เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ, สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา’”ติฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๗": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๗ฯ๑ฯ๘": "“อภยูวรา อิเม สมณา สกฺยปุตฺติยา, นยิเม ลพฺภา กิญฺจิ กาตุํฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๙": "กถญฺหิ นาม สมณา สกฺยปุตฺติยา ทาสํ ปพฺพาเชสฺสนฺตี”ติฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๑๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๑๑": "“น, ภิกฺขเว, ทาโส ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๔๗ฯ๑ฯ๑๒": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๔๘ฯ๑ฯ๐": "๓๕ฯ กมฺมารภณฺฑุวตฺถุ ",
  "ปฺลิ-ตฺวฺ-กฺทฺ๑:๔๘ฯ๑ฯ๑": "เตน โข ปน สมเยน อญฺญตโร กมฺมารภณฺฑุ มาตาปิตูหิ สทฺธึ ภณฺฑิตฺวา อารามํ คนฺตฺวา ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๔๘ฯ๑ฯ๒": "อถ โข ตสฺส กมฺมารภณฺฑุสฺส มาตาปิตโร ตํ กมฺมารภณฺฑุํ วิจินนฺตา อารามํ คนฺตฺวา ภิกฺขู ปุจฺฉึสุ—",
  "ปฺลิ-ตฺวฺ-กฺทฺ๑:๔๘ฯ๑ฯ๓": "“อปิ, ภนฺเต, เอวรูปํ ทารกํ ปเสฺสยฺยาถา”ติ? ",
  "ปฺลิ-ตฺวฺ-กฺทฺ๑:๔๘ฯ๑ฯ๔": "ภิกฺขู อชานํเยว อาหํสุ—",
  "ปฺลิ-ตฺวฺ-กฺทฺ๑:๔๘ฯ๑ฯ๕": "“น ชานามา”ติ, อปสฺสํเยว อาหํสุ—",
  "ปฺลิ-ตฺวฺ-กฺทฺ๑:๔๘ฯ๑ฯ๖": "“น ปสฺสามา”ติฯ ",
  "ปฺลิ-ตฺวฺ-กฺทฺ๑:๔๘ฯ๒ฯ๑": "อถ โข ตสฺส กมฺมารภณฺฑุสฺส มาตาปิตโร ตํ กมฺมารภณฺฑุํ วิจินนฺตา ภิกฺขูสุ ปพฺพชิตํ ทิสฺวา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๔๘ฯ๒ฯ๒": "“อลชฺชิโน อิเม สมณา สกฺยปุตฺติยา, ทุสฺสีลา มุสาวาทิโนฯ ",
  "ปฺลิ-ตฺวฺ-กฺทฺ๑:๔๘ฯ๒ฯ๓": "ชานํเยว อาหํสุ—‘น ชานามา’ติ, ปสฺสํเยว อาหํสุ—‘น ปสฺสามา’ติฯ ",
  "ปฺลิ-ตฺวฺ-กฺทฺ๑:๔๘ฯ๒ฯ๔": "อยํ ทารโก ภิกฺขูสุ ปพฺพชิโต”ติฯ ",
  "ปฺลิ-ตฺวฺ-กฺทฺ๑:๔๘ฯ๒ฯ๕": "อโสฺสสุํ โข ภิกฺขู ตสฺส กมฺมารภณฺฑุสฺส มาตาปิตูนํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑:๔๘ฯ๒ฯ๖": "อถ โข เต ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๔๘ฯ๒ฯ๗": "“อนุชานามิ, ภิกฺขเว, สงฺฆํ อปโลเกตุํ ภณฺฑุกมฺมายา”ติฯ ",
  "ปฺลิ-ตฺวฺ-กฺทฺ๑:๔๙ฯ๑ฯ๐": "๓๖ฯ อุปาลิทารกวตฺถุ ",
  "ปฺลิ-ตฺวฺ-กฺทฺ๑:๔๙ฯ๑ฯ๑": "เตน โข ปน สมเยน ราชคเห สตฺตรสวคฺคิยา ทารกา สหายกา โหนฺติฯ ",
  "ปฺลิ-ตฺวฺ-กฺทฺ๑:๔๙ฯ๑ฯ๒": "อุปาลิทารโก เตสํ ปาโมกฺโข โหติฯ ",
  "ปฺลิ-ตฺวฺ-กฺทฺ๑:๔๙ฯ๑ฯ๓": "อถ โข อุปาลิสฺส มาตาปิตูนํ เอตทโหสิ—",
  "ปฺลิ-ตฺวฺ-กฺทฺ๑:๔๙ฯ๑ฯ๔": "“เกน นุ โข อุปาเยน อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติ? ",
  "ปฺลิ-ตฺวฺ-กฺทฺ๑:๔๙ฯ๑ฯ๕": "อถ โข อุปาลิสฺส มาตาปิตูนํ เอตทโหสิ—",
  "ปฺลิ-ตฺวฺ-กฺทฺ๑:๔๙ฯ๑ฯ๖": "“สเจ โข อุปาลิ เลขํ สิกฺเขยฺย, เอวํ โข อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติฯ ",
  "ปฺลิ-ตฺวฺ-กฺทฺ๑:๔๙ฯ๑ฯ๗": "อถ โข อุปาลิสฺส มาตาปิตูนํ เอตทโหสิ—",
  "ปฺลิ-ตฺวฺ-กฺทฺ๑:๔๙ฯ๑ฯ๘": "“สเจ โข อุปาลิ เลขํ สิกฺขิสฺสติ, องฺคุลิโย ทุกฺขา ภวิสฺสนฺติฯ ",
  "ปฺลิ-ตฺวฺ-กฺทฺ๑:๔๙ฯ๑ฯ๙": "สเจ โข อุปาลิ คณนํ สิกฺเขยฺย, เอวํ โข อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติฯ ",
  "ปฺลิ-ตฺวฺ-กฺทฺ๑:๔๙ฯ๑ฯ๑๐": "อถ โข อุปาลิสฺส มาตาปิตูนํ เอตทโหสิ—",
  "ปฺลิ-ตฺวฺ-กฺทฺ๑:๔๙ฯ๒ฯ๑": "“สเจ โข อุปาลิ คณนํ สิกฺขิสฺสติ, อุรสฺส ทุกฺโข ภวิสฺสติฯ ",
  "ปฺลิ-ตฺวฺ-กฺทฺ๑:๔๙ฯ๒ฯ๒": "สเจ โข อุปาลิ รูปํ สิกฺเขยฺย, เอวํ โข อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติฯ ",
  "ปฺลิ-ตฺวฺ-กฺทฺ๑:๔๙ฯ๒ฯ๓": "อถ โข อุปาลิสฺส มาตาปิตูนํ เอตทโหสิ—",
  "ปฺลิ-ตฺวฺ-กฺทฺ๑:๔๙ฯ๒ฯ๔": "“สเจ โข อุปาลิ รูปํ สิกฺขิสฺสติ, อกฺขีนิ ทุกฺขา ภวิสฺสนฺติฯ ",
  "ปฺลิ-ตฺวฺ-กฺทฺ๑:๔๙ฯ๒ฯ๕": "อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
  "ปฺลิ-ตฺวฺ-กฺทฺ๑:๔๙ฯ๒ฯ๖": "สเจ โข อุปาลิ สมเณสุ สกฺยปุตฺติเยสุ ปพฺพเชยฺย, เอวํ โข อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติฯ ",
  "ปฺลิ-ตฺวฺ-กฺทฺ๑:๔๙ฯ๓ฯ๑": "อโสฺสสิ โข อุปาลิทารโก มาตาปิตูนํ อิมํ กถาสลฺลาปํฯ ",
  "ปฺลิ-ตฺวฺ-กฺทฺ๑:๔๙ฯ๓ฯ๒": "อถ โข อุปาลิทารโก เยน เต ทารกา เตนุปสงฺกมิ, อุปสงฺกมิตฺวา เต ทารเก เอตทโวจ—",
  "ปฺลิ-ตฺวฺ-กฺทฺ๑:๔๙ฯ๓ฯ๓": "“เอถ มยํ, อยฺยา, สมเณสุ สกฺยปุตฺติเยสุ ปพฺพชิสฺสามา”ติฯ ",
  "ปฺลิ-ตฺวฺ-กฺทฺ๑:๔๙ฯ๓ฯ๔": "“สเจ โข ตฺวํ, อยฺย, ปพฺพชิสฺสสิ, เอวํ มยมฺปิ ปพฺพชิสฺสามา”ติฯ ",
  "ปฺลิ-ตฺวฺ-กฺทฺ๑:๔๙ฯ๓ฯ๕": "อถ โข เต ทารกา เอกเมกสฺส มาตาปิตโร อุปสงฺกมิตฺวา เอตทโวจุํ—",
  "ปฺลิ-ตฺวฺ-กฺทฺ๑:๔๙ฯ๓ฯ๖": "“อนุชานาถ มํ อคารสฺมา อนาคาริยํ ปพฺพชฺชายา”ติฯ ",
  "ปฺลิ-ตฺวฺ-กฺทฺ๑:๔๙ฯ๓ฯ๗": "อถ โข เตสํ ทารกานํ มาตาปิตโร—",
  "ปฺลิ-ตฺวฺ-กฺทฺ๑:๔๙ฯ๓ฯ๘": "“สพฺเพปิเม ทารกา สมานจฺฉนฺทา กลฺยาณาธิปฺปายา”ติ—",
  "ปฺลิ-ตฺวฺ-กฺทฺ๑:๔๙ฯ๓ฯ๙": "อนุชานึสุฯ ",
  "ปฺลิ-ตฺวฺ-กฺทฺ๑:๔๙ฯ๓ฯ๑๐": "เต ภิกฺขู อุปสงฺกมิตฺวา ปพฺพชฺชํ ยาจึสุฯ ",
  "ปฺลิ-ตฺวฺ-กฺทฺ๑:๔๙ฯ๓ฯ๑๑": "เต ภิกฺขู ปพฺพาเชสุํ อุปสมฺปาเทสุํฯ ",
  "ปฺลิ-ตฺวฺ-กฺทฺ๑:๔๙ฯ๔ฯ๑": "เต รตฺติยา ปจฺจูสสมยํ ปจฺจุฏฺฐาย โรทนฺติ—",
  "ปฺลิ-ตฺวฺ-กฺทฺ๑:๔๙ฯ๔ฯ๒": "“ยาคุํ เทถ, ภตฺตํ เทถ, ขาทนียํ เทถา”ติฯ ",
  "ปฺลิ-ตฺวฺ-กฺทฺ๑:๔๙ฯ๔ฯ๓": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๔๙ฯ๔ฯ๔": "“อาคเมถ, อาวุโส, ยาว รตฺติ วิภายติฯ ",
  "ปฺลิ-ตฺวฺ-กฺทฺ๑:๔๙ฯ๔ฯ๕": "สเจ ยาคุ ภวิสฺสติ ปิวิสฺสถ, สเจ ภตฺตํ ภวิสฺสติ ภุญฺชิสฺสถ, สเจ ขาทนียํ ภวิสฺสติ ขาทิสฺสถ; ",
  "ปฺลิ-ตฺวฺ-กฺทฺ๑:๔๙ฯ๔ฯ๖": "โน เจ ภวิสฺสติ ยาคุ วา ภตฺตํ วา ขาทนียํ วา, ปิณฺฑาย จริตฺวา ภุญฺชิสฺสถา”ติฯ ",
  "ปฺลิ-ตฺวฺ-กฺทฺ๑:๔๙ฯ๔ฯ๗": "เอวมฺปิ โข เต ภิกฺขู ภิกฺขูหิ วุจฺจมานา โรทนฺติเยว “ยาคุํ เทถ, ภตฺตํ เทถ, ขาทนียํ เทถา”ติ; ",
  "ปฺลิ-ตฺวฺ-กฺทฺ๑:๔๙ฯ๔ฯ๘": "เสนาสนํ อุหทนฺติปิ อุมฺมิหนฺติปิฯ ",
  "ปฺลิ-ตฺวฺ-กฺทฺ๑:๔๙ฯ๕ฯ๑": "อโสฺสสิ โข ภควา รตฺติยา ปจฺจูสสมยํ ปจฺจุฏฺฐาย ทารกสทฺทํฯ ",
  "ปฺลิ-ตฺวฺ-กฺทฺ๑:๔๙ฯ๕ฯ๒": "สุตฺวาน อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๑:๔๙ฯ๕ฯ๓": "“กึ นุ โข โส, อานนฺท, ทารกสทฺโท”ติ? ",
  "ปฺลิ-ตฺวฺ-กฺทฺ๑:๔๙ฯ๕ฯ๔": "อถ โข อายสฺมา อานนฺโท ภควโต เอตมตฺถํ อาโรเจสิ …เป… ",
  "ปฺลิ-ตฺวฺ-กฺทฺ๑:๔๙ฯ๕ฯ๕": "“สจฺจํ กิร, ภิกฺขเว, ภิกฺขู ชานํ อูนวีสติวสฺสํ ปุคฺคลํ อุปสมฺปาเทนฺตี”ติ? ",
  "ปฺลิ-ตฺวฺ-กฺทฺ๑:๔๙ฯ๕ฯ๖": "“สจฺจํ, ภควา”ติฯ ",
  "ปฺลิ-ตฺวฺ-กฺทฺ๑:๔๙ฯ๕ฯ๗": "วิครหิ พุทฺโธ ภควา …เป… ",
  "ปฺลิ-ตฺวฺ-กฺทฺ๑:๔๙ฯ๕ฯ๘": "กถญฺหิ นาม เต, ภิกฺขเว, โมฆปุริสา ชานํ อูนวีสติวสฺสํ ปุคฺคลํ อุปสมฺปาเทสฺสนฺติฯ ",
  "ปฺลิ-ตฺวฺ-กฺทฺ๑:๔๙ฯ๖ฯ๑": "อูนวีสติวโสฺส, ภิกฺขเว, ปุคฺคโล อกฺขโม โหติ สีตสฺส อุณฺหสฺส ชิฆจฺฉาย ปิปาสาย ฑํสมกสวาตาตปสรีสปสมฺผสฺสานํ ทุรุตฺตานํ ทุราคตานํ วจนปถานํ อุปฺปนฺนานํ สารีริกานํ เวทนานํ ทุกฺขานํ ติพฺพานํ ขรานํ กฏุกานํ อสาตานํ อมนาปานํ ปาณหรานํ อนธิวาสกชาติโก โหติฯ ",
  "ปฺลิ-ตฺวฺ-กฺทฺ๑:๔๙ฯ๖ฯ๒": "วีสติวโสฺสว โข, ภิกฺขเว, ปุคฺคโล ขโม โหติ สีตสฺส อุณฺหสฺส ชิฆจฺฉาย ปิปาสาย ฑํสมกสวาตาตปสรีสปสมฺผสฺสานํ ทุรุตฺตานํ ทุราคตานํ วจนปถานํ, อุปฺปนฺนานํ สารีริกานํ เวทนานํ ทุกฺขานํ ติพฺพานํ ขรานํ กฏุกานํ อสาตานํ อมนาปานํ ปาณหรานํ อธิวาสกชาติโก โหติฯ ",
  "ปฺลิ-ตฺวฺ-กฺทฺ๑:๔๙ฯ๖ฯ๓": "เนตํ, ภิกฺขเว, อปฺปสนฺนานํ วา ปสาทาย, ปสนฺนานํ วา ภิโยฺยภาวาย …เป… ",
  "ปฺลิ-ตฺวฺ-กฺทฺ๑:๔๙ฯ๖ฯ๔": "วิครหิตฺวา …เป… ",
  "ปฺลิ-ตฺวฺ-กฺทฺ๑:๔๙ฯ๖ฯ๕": "ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๔๙ฯ๖ฯ๖": "“น, ภิกฺขเว, ชานํ อูนวีสติวโสฺส ปุคฺคโล อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๔๙ฯ๖ฯ๗": "โย อุปสมฺปาเทยฺย, ยถาธมฺโม กาเรตพฺโพ”ติฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๐": "๓๗ฯ อหิวาตกโรควตฺถุ ",
  "ปฺลิ-ตฺวฺ-กฺทฺ๑:๕๐ฯ๑ฯ๑": "เตน โข ปน สมเยน อญฺญตรํ กุลํ อหิวาตกโรเคน กาลงฺกตํ โหติฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๒": "ตสฺส ปิตาปุตฺตกา เสสา โหนฺติฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๓": "เต ภิกฺขูสุ ปพฺพชิตฺวา เอกโตว ปิณฺฑาย จรนฺติฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๔": "อถ โข โส ทารโก ปิตุโน ภิกฺขาย ทินฺนาย อุปธาวิตฺวา เอตทโวจ—",
  "ปฺลิ-ตฺวฺ-กฺทฺ๑:๕๐ฯ๑ฯ๕": "“มยฺหมฺปิ, ตาต, เทหิ; ",
  "ปฺลิ-ตฺวฺ-กฺทฺ๑:๕๐ฯ๑ฯ๖": "มยฺหมฺปิ, ตาต, เทหี”ติฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๗": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๕๐ฯ๑ฯ๘": "“อพฺรหฺมจาริโน อิเม สมณา สกฺยปุตฺติยาฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๙": "อยมฺปิ ทารโก ภิกฺขุนิยา ชาโต”ติฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๑๐": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๑๑": "อถ โข เต ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๑๒": "“น, ภิกฺขเว, อูนปนฺนรสวโสฺส ทารโก ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๕๐ฯ๑ฯ๑๓": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๑": "เตน โข ปน สมเยน อายสฺมโต อานนฺทสฺส อุปฏฺฐากกุลํ สทฺธํ ปสนฺนํ อหิวาตกโรเคน กาลงฺกตํ โหติ, เทฺว จ ทารกา เสสา โหนฺติฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๒": "เต โปราณเกน อาจิณฺณกปฺเปน ภิกฺขู ปสฺสิตฺวา อุปธาวนฺติฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๓": "ภิกฺขู อปสาเทนฺติฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๔": "เต ภิกฺขูหิ อปสาทิยมานา โรทนฺติฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๕": "อถ โข อายสฺมโต อานนฺทสฺส เอตทโหสิ—",
  "ปฺลิ-ตฺวฺ-กฺทฺ๑:๕๑ฯ๑ฯ๖": "“ภควตา ปญฺญตฺตํ—",
  "ปฺลิ-ตฺวฺ-กฺทฺ๑:๕๑ฯ๑ฯ๗": "‘น อูนปนฺนรสวโสฺส ทารโก ปพฺพาเชตพฺโพ’ติฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๘": "อิเม จ ทารกา อูนปนฺนรสวสฺสาฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๙": "เกน นุ โข อุปาเยน อิเม ทารกา น วินเสฺสยฺยุนฺ”ติ? ",
  "ปฺลิ-ตฺวฺ-กฺทฺ๑:๕๑ฯ๑ฯ๑๐": "อถ โข อายสฺมา อานนฺโท ภควโต เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๑๑": "“อุสฺสหนฺติ ปน เต, อานนฺท, ทารกา กาเก อุฑฺฑาเปตุนฺ”ติ? ",
  "ปฺลิ-ตฺวฺ-กฺทฺ๑:๕๑ฯ๑ฯ๑๒": "“อุสฺสหนฺติ, ภควา”ติฯ ",
  "ปฺลิ-ตฺวฺ-กฺทฺ๑:๕๑ฯ๑ฯ๑๓": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๕๑ฯ๑ฯ๑๔": "“อนุชานามิ, ภิกฺขเว, อูนปนฺนรสวสฺสํ ทารกํ กากุฑฺเฑปกํ ปพฺพาเชตุนฺ”ติฯ ",
  "ปฺลิ-ตฺวฺ-กฺทฺ๑:๕๒ฯ๑ฯ๐": "๓๘ฯ กณฺฏกวตฺถุ ",
  "ปฺลิ-ตฺวฺ-กฺทฺ๑:๕๒ฯ๑ฯ๑": "เตน โข ปน สมเยน อายสฺมโต อุปนนฺทสฺส สกฺยปุตฺตสฺส เทฺว สามเณรา โหนฺติ—",
  "ปฺลิ-ตฺวฺ-กฺทฺ๑:๕๒ฯ๑ฯ๒": "กณฺฏโก จ มหโก จฯ ",
  "ปฺลิ-ตฺวฺ-กฺทฺ๑:๕๒ฯ๑ฯ๓": "เต อญฺญมญฺญํ ทูเสสุํฯ ",
  "ปฺลิ-ตฺวฺ-กฺทฺ๑:๕๒ฯ๑ฯ๔": "ภิกฺขู อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๕๒ฯ๑ฯ๕": "“กถญฺหิ นาม สามเณรา เอวรูปํ อนาจารํ อาจริสฺสนฺตี”ติฯ ",
  "ปฺลิ-ตฺวฺ-กฺทฺ๑:๕๒ฯ๑ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๕๒ฯ๑ฯ๗": "“น, ภิกฺขเว, เอเกน เทฺว สามเณรา อุปฏฺฐาเปตพฺพาฯ ",
  "ปฺลิ-ตฺวฺ-กฺทฺ๑:๕๒ฯ๑ฯ๘": "โย อุปฏฺฐาเปยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๕๓ฯ๑ฯ๐": "๓๙ฯ อาหุนฺทริกวตฺถุ ",
  "ปฺลิ-ตฺวฺ-กฺทฺ๑:๕๓ฯ๑ฯ๑": "เตน โข ปน สมเยน ภควา ตตฺเถว ราชคเห วสฺสํ วสิ, ตตฺถ เหมนฺตํ, ตตฺถ คิมฺหํฯ ",
  "ปฺลิ-ตฺวฺ-กฺทฺ๑:๕๓ฯ๑ฯ๒": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๕๓ฯ๑ฯ๓": "“อาหุนฺทริกา สมณานํ สกฺยปุตฺติยานํ ทิสา อนฺธการา, น อิเมสํ ทิสา ปกฺขายนฺตี”ติฯ ",
  "ปฺลิ-ตฺวฺ-กฺทฺ๑:๕๓ฯ๑ฯ๔": "อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑:๕๓ฯ๑ฯ๕": "อถ โข เต ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๕๓ฯ๒ฯ๑": "อถ โข ภควา อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๑:๕๓ฯ๒ฯ๒": "“คจฺฉานนฺท, อวาปุรณํ อาทาย อนุปริเวณิยํ ภิกฺขูนํ อาโรเจหิ—",
  "ปฺลิ-ตฺวฺ-กฺทฺ๑:๕๓ฯ๒ฯ๓": "‘อิจฺฉตาวุโส ภควา ทกฺขิณาคิรึ จาริกํ ปกฺกมิตุํฯ ",
  "ปฺลิ-ตฺวฺ-กฺทฺ๑:๕๓ฯ๒ฯ๔": "ยสฺสายสฺมโต อตฺโถ, โส อาคจฺฉตู’”ติฯ ",
  "ปฺลิ-ตฺวฺ-กฺทฺ๑:๕๓ฯ๒ฯ๕": "“เอวํ, ภนฺเต”ติ โข อายสฺมา อานนฺโท ภควโต ปฏิสฺสุณิตฺวา อวาปุรณํ อาทาย อนุปริเวณิยํ ภิกฺขูนํ อาโรเจสิ—",
  "ปฺลิ-ตฺวฺ-กฺทฺ๑:๕๓ฯ๒ฯ๖": "“อิจฺฉตาวุโส, ภควา ทกฺขิณาคิรึ จาริกํ ปกฺกมิตุํฯ ",
  "ปฺลิ-ตฺวฺ-กฺทฺ๑:๕๓ฯ๒ฯ๗": "ยสฺสายสฺมโต อตฺโถ, โส อาคจฺฉตู”ติฯ ",
  "ปฺลิ-ตฺวฺ-กฺทฺ๑:๕๓ฯ๓ฯ๑": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๕๓ฯ๓ฯ๒": "“ภควตา, อาวุโส อานนฺท, ปญฺญตฺตํ ทสวสฺสานิ นิสฺสาย วตฺถุํ, ทสวเสฺสน นิสฺสยํ ทาตุํฯ ",
  "ปฺลิ-ตฺวฺ-กฺทฺ๑:๕๓ฯ๓ฯ๓": "ตตฺถ จ โน คนฺตพฺพํ ภวิสฺสติ, นิสฺสโย จ คเหตพฺโพ ภวิสฺสติ, อิตฺตโร จ วาโส ภวิสฺสติ, ปุน จ ปจฺจาคนฺตพฺพํ ภวิสฺสติ, ปุน จ นิสฺสโย คเหตพฺโพ ภวิสฺสติฯ ",
  "ปฺลิ-ตฺวฺ-กฺทฺ๑:๕๓ฯ๓ฯ๔": "สเจ อมฺหากํ อาจริยุปชฺฌายา คมิสฺสนฺติ, มยมฺปิ คมิสฺสาม; ",
  "ปฺลิ-ตฺวฺ-กฺทฺ๑:๕๓ฯ๓ฯ๕": "โน เจ อมฺหากํ อาจริยุปชฺฌายา คมิสฺสนฺติ, มยมฺปิ น คมิสฺสามฯ ",
  "ปฺลิ-ตฺวฺ-กฺทฺ๑:๕๓ฯ๓ฯ๖": "ลหุจิตฺตกตา โน, อาวุโส อานนฺท, ปญฺญายิสฺสตี”ติฯ ",
  "ปฺลิ-ตฺวฺ-กฺทฺ๑:๕๓ฯ๔ฯ๑": "อถ โข ภควา โอคเณน ภิกฺขุสงฺเฆน ทกฺขิณาคิรึ จาริกํ ปกฺกามิฯ ",
  "ปฺลิ-ตฺวฺ-กฺทฺ๑:๕๓ฯ๔ฯ๒ฯ๐": "๔๐ฯ นิสฺสยมุจฺจนกกถา ",
  "ปฺลิ-ตฺวฺ-กฺทฺ๑:๕๓ฯ๔ฯ๒ฯ๑": "อถ โข ภควา ทกฺขิณาคิริสฺมึ ยถาภิรนฺตํ วิหริตฺวา ปุนเทว ราชคหํ ปจฺจาคจฺฉิฯ ",
  "ปฺลิ-ตฺวฺ-กฺทฺ๑:๕๓ฯ๔ฯ๓": "อถ โข ภควา อายสฺมนฺตํ อานนฺทํ อามนฺเตสิ—",
  "ปฺลิ-ตฺวฺ-กฺทฺ๑:๕๓ฯ๔ฯ๔": "“กึ นุ โข, อานนฺท, ตถาคโต โอคเณน ภิกฺขุสงฺเฆน ทกฺขิณาคิรึ จาริกํ ปกฺกนฺโต”ติ? ",
  "ปฺลิ-ตฺวฺ-กฺทฺ๑:๕๓ฯ๔ฯ๕": "อถ โข อายสฺมา อานนฺโท ภควโต เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๕๓ฯ๔ฯ๖": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๕๓ฯ๔ฯ๗": "“อนุชานามิ, ภิกฺขเว, พฺยตฺเตน ภิกฺขุนา ปฏิพเลน ปญฺจวสฺสานิ นิสฺสาย วตฺถุํ, อพฺยตฺเตน ยาวชีวํฯ ",
  "ปฺลิ-ตฺวฺ-กฺทฺ๑:๕๓ฯ๕ฯ๑": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๕ฯ๒": "น อเสกฺเขน สีลกฺขนฺเธน สมนฺนาคโต โหติ น อเสกฺเขน สมาธิกฺขนฺเธน, น อเสกฺเขน ปญฺญากฺขนฺเธน น อเสกฺเขน วิมุตฺติกฺขนฺเธน น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ—",
  "ปฺลิ-ตฺวฺ-กฺทฺ๑:๕๓ฯ๕ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๕ฯ๔": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๕ฯ๕": "อเสกฺเขน สีลกฺขนฺเธน สมนฺนาคโต โหติ อเสกฺเขน สมาธิกฺขนฺเธนฯ ",
  "ปฺลิ-ตฺวฺ-กฺทฺ๑:๕๓ฯ๕ฯ๖": "อเสกฺเขน ปญฺญากฺขนฺเธน … ",
  "ปฺลิ-ตฺวฺ-กฺทฺ๑:๕๓ฯ๕ฯ๗": "อเสกฺเขน วิมุตฺติกฺขนฺเธน … ",
  "ปฺลิ-ตฺวฺ-กฺทฺ๑:๕๓ฯ๕ฯ๘": "อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ—",
  "ปฺลิ-ตฺวฺ-กฺทฺ๑:๕๓ฯ๕ฯ๙": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๖ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๖ฯ๒": "อสฺสทฺโธ โหติ, อหิริโก โหติ, อโนตฺตปฺปี โหติ, กุสีโต โหติ, มุฏฺฐสฺสติ โหติ—",
  "ปฺลิ-ตฺวฺ-กฺทฺ๑:๕๓ฯ๖ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๖ฯ๔": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๖ฯ๕": "สทฺโธ โหติ, หิริมา โหติ, โอตฺตปฺปี โหติ, อารทฺธวีริโย โหติ, อุปฏฺฐิตสฺสติ โหติ—",
  "ปฺลิ-ตฺวฺ-กฺทฺ๑:๕๓ฯ๖ฯ๖": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๗ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๗ฯ๒": "อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ, อปฺปสฺสุโต โหติ, ทุปฺปญฺโญ โหติ—",
  "ปฺลิ-ตฺวฺ-กฺทฺ๑:๕๓ฯ๗ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๗ฯ๔": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๗ฯ๕": "น อธิสีเล สีลวิปนฺโน โหติ, น อชฺฌาจาเร อาจารวิปนฺโน โหติ, น อติทิฏฺฐิยา ทิฏฺฐิวิปนฺโน โหติ, พหุสฺสุโต โหติ, ปญฺญวา โหติ—",
  "ปฺลิ-ตฺวฺ-กฺทฺ๑:๕๓ฯ๗ฯ๖": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๘ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๘ฯ๒": "อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส—",
  "ปฺลิ-ตฺวฺ-กฺทฺ๑:๕๓ฯ๘ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๘ฯ๔": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๘ฯ๕": "อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส—",
  "ปฺลิ-ตฺวฺ-กฺทฺ๑:๕๓ฯ๘ฯ๖": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๙ฯ๑": "อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๙ฯ๒": "อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อูนปญฺจวโสฺส โหติ—",
  "ปฺลิ-ตฺวฺ-กฺทฺ๑:๕๓ฯ๙ฯ๓": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๙ฯ๔": "ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๙ฯ๕": "อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, ปญฺจวโสฺส วา โหติ อติเรกปญฺจวโสฺส วา—",
  "ปฺลิ-ตฺวฺ-กฺทฺ๑:๕๓ฯ๙ฯ๖": "อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๙ฯ๗": "ปญฺจกทสวาโร นิฏฺฐิโตฯ ",
  "ปฺลิ-ตฺวฺ-กฺทฺ๑:๕๓ฯ๑๐ฯ๑": "ฉหิ, ภิกฺขเว, องฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๐ฯ๒": "น อเสกฺเขน สีลกฺขนฺเธน สมนฺนาคโต โหติ, น อเสกฺเขน สมาธิกฺขนฺเธน, น อเสกฺเขน ปญฺญากฺขนฺเธน, น อเสกฺเขน วิมุตฺติกฺขนฺเธน, น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, อูนปญฺจวโสฺส โหติ—",
  "ปฺลิ-ตฺวฺ-กฺทฺ๑:๕๓ฯ๑๐ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๐ฯ๔": "ฉหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๐ฯ๕": "อเสกฺเขน สีลกฺขนฺเธน สมนฺนาคโต โหติ, อเสกฺเขน สมาธิกฺขนฺเธน, อเสกฺเขน ปญฺญากฺขนฺเธน, อเสกฺเขน วิมุตฺติกฺขนฺเธน, อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, ปญฺจวโสฺส วา โหติ อติเรกปญฺจวโสฺส วา—",
  "ปฺลิ-ตฺวฺ-กฺทฺ๑:๕๓ฯ๑๐ฯ๖": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๑ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๑ฯ๒": "อสฺสทฺโธ โหติ, อหิริโก โหติ, อโนตฺตปฺปี โหติ, กุสีโต โหติ, มุฏฺฐสฺสติ โหติ, อูนปญฺจวโสฺส โหติ—",
  "ปฺลิ-ตฺวฺ-กฺทฺ๑:๕๓ฯ๑๑ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๑ฯ๔": "ฉหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๑ฯ๕": "สทฺโธ โหติ, หิริมา โหติ, โอตฺตปฺปี โหติ, อารทฺธวีริโย โหติ, อุปฏฺฐิตสฺสติ โหติ, ปญฺจวโสฺส วา โหติ อติเรกปญฺจวโสฺส วา—",
  "ปฺลิ-ตฺวฺ-กฺทฺ๑:๕๓ฯ๑๑ฯ๖": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๒ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๒ฯ๒": "อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ, อปฺปสฺสุโต โหติ, ทุปฺปญฺโญ โหติ, อูนปญฺจวโสฺส โหติ—",
  "ปฺลิ-ตฺวฺ-กฺทฺ๑:๕๓ฯ๑๒ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๒ฯ๔": "ฉหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๒ฯ๕": "น อธิสีเล สีลวิปนฺโน โหติ, น อชฺฌาจาเร อาจารวิปนฺโน โหติ, น อติทิฏฺฐิยา ทิฏฺฐิวิปนฺโน โหติ, พหุสฺสุโต โหติ, ปญฺญวา โหติ, ปญฺจวโสฺส วา โหติ อติเรกปญฺจวโสฺส วา—",
  "ปฺลิ-ตฺวฺ-กฺทฺ๑:๕๓ฯ๑๒ฯ๖": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๓ฯ๑": "อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๓ฯ๒": "อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส, อูนปญฺจวโสฺส โหติ—",
  "ปฺลิ-ตฺวฺ-กฺทฺ๑:๕๓ฯ๑๓ฯ๓": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๓ฯ๔": "ฉหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
  "ปฺลิ-ตฺวฺ-กฺทฺ๑:๕๓ฯ๑๓ฯ๕": "อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส, ปญฺจวโสฺส วา โหติ อติเรกปญฺจวโสฺส วา—",
  "ปฺลิ-ตฺวฺ-กฺทฺ๑:๕๓ฯ๑๓ฯ๖": "อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพนฺ”ติฯ ",
  "ปฺลิ-ตฺวฺ-กฺทฺ๑:๕๓ฯ๑๓ฯ๗": "อภยูวรภาณวาโร นิฏฺฐิโต อฏฺฐโมฯ ",
  "ปฺลิ-ตฺวฺ-กฺทฺ๑:๕๔ฯ๑ฯ๐": "๔๑ฯ ราหุลวตฺถุ ",
  "ปฺลิ-ตฺวฺ-กฺทฺ๑:๕๔ฯ๑ฯ๑": "อถ โข ภควา ราชคเห ยถาภิรนฺตํ วิหริตฺวา เยน กปิลวตฺถุ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๑:๕๔ฯ๑ฯ๒": "อนุปุพฺเพน จาริกํ จรมาโน เยน กปิลวตฺถุ ตทวสริฯ ",
  "ปฺลิ-ตฺวฺ-กฺทฺ๑:๕๔ฯ๑ฯ๓": "ตตฺร สุทํ ภควา สกฺเกสุ วิหรติ กปิลวตฺถุสฺมึ นิโคฺรธาราเมฯ ",
  "ปฺลิ-ตฺวฺ-กฺทฺ๑:๕๔ฯ๑ฯ๔": "อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน สุทฺโธทนสฺส สกฺกสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
  "ปฺลิ-ตฺวฺ-กฺทฺ๑:๕๔ฯ๑ฯ๕": "อถ โข ราหุลมาตา เทวี ราหุลํ กุมารํ เอตทโวจ—",
  "ปฺลิ-ตฺวฺ-กฺทฺ๑:๕๔ฯ๑ฯ๖": "“เอโส เต, ราหุล, ปิตาฯ ",
  "ปฺลิ-ตฺวฺ-กฺทฺ๑:๕๔ฯ๑ฯ๗": "คจฺฉสฺสุ, ทายชฺชํ ยาจาหี”ติฯ ",
  "ปฺลิ-ตฺวฺ-กฺทฺ๑:๕๔ฯ๒ฯ๑": "อถ โข ราหุโล กุมาโร เยน ภควา เตนุปสงฺกมิ, อุปสงฺกมิตฺวา ภควโต ปุรโต, อฏฺฐาสิ—",
  "ปฺลิ-ตฺวฺ-กฺทฺ๑:๕๔ฯ๒ฯ๒": "“สุขา เต, สมณ, ฉายา”ติฯ ",
  "ปฺลิ-ตฺวฺ-กฺทฺ๑:๕๔ฯ๒ฯ๓": "อถ โข ภควา อุฏฺฐายาสนา ปกฺกามิฯ ",
  "ปฺลิ-ตฺวฺ-กฺทฺ๑:๕๔ฯ๒ฯ๔": "อถ โข ราหุโล กุมาโร ภควนฺตํ ปิฏฺฐิโต ปิฏฺฐิโต อนุพนฺธิ—",
  "ปฺลิ-ตฺวฺ-กฺทฺ๑:๕๔ฯ๒ฯ๕": "“ทายชฺชํ เม, สมณ, เทหิ; ",
  "ปฺลิ-ตฺวฺ-กฺทฺ๑:๕๔ฯ๒ฯ๖": "ทายชฺชํ เม, สมณ, เทหี”ติฯ ",
  "ปฺลิ-ตฺวฺ-กฺทฺ๑:๕๔ฯ๒ฯ๗": "อถ โข ภควา อายสฺมนฺตํ สาริปุตฺตํ อามนฺเตสิ—",
  "ปฺลิ-ตฺวฺ-กฺทฺ๑:๕๔ฯ๒ฯ๘": "“เตน หิ ตฺวํ, สาริปุตฺต, ราหุลํ กุมารํ ปพฺพาเชหี”ติฯ ",
  "ปฺลิ-ตฺวฺ-กฺทฺ๑:๕๔ฯ๒ฯ๙": "“กถาหํ, ภนฺเต, ราหุลํ กุมารํ ปพฺพาเชมี”ติ? ",
  "ปฺลิ-ตฺวฺ-กฺทฺ๑:๕๔ฯ๓ฯ๑": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๕๔ฯ๓ฯ๒": "“อนุชานามิ, ภิกฺขเว, ตีหิ สรณคมเนหิ สามเณรปพฺพชฺชํฯ ",
  "ปฺลิ-ตฺวฺ-กฺทฺ๑:๕๔ฯ๓ฯ๓": "เอวญฺจ ปน, ภิกฺขเว, ปพฺพาเชตพฺโพ—",
  "ปฺลิ-ตฺวฺ-กฺทฺ๑:๕๔ฯ๓ฯ๔": "ปฐมํ เกสมสฺสุํ โอหาราเปตฺวา กาสายานิ วตฺถานิ อจฺฉาทาเปตฺวา เอกํสํ อุตฺตราสงฺคํ การาเปตฺวา ภิกฺขูนํ ปาเท วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา ‘เอวํ วเทหี’ติ วตฺตพฺโพ—",
  "ปฺลิ-ตฺวฺ-กฺทฺ๑:๕๔ฯ๓ฯ๕": "‘พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๕๔ฯ๓ฯ๖": "ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๕๔ฯ๓ฯ๗": "สงฺฆํ สรณํ คจฺฉามิฯ ",
  "ปฺลิ-ตฺวฺ-กฺทฺ๑:๕๔ฯ๓ฯ๘": "ทุติยมฺปิ พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๕๔ฯ๓ฯ๙": "ทุติยมฺปิ ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๕๔ฯ๓ฯ๑๐": "ทุติยมฺปิ สงฺฆํ สรณํ คจฺฉามิฯ ",
  "ปฺลิ-ตฺวฺ-กฺทฺ๑:๕๔ฯ๓ฯ๑๑": "ตติยมฺปิ พุทฺธํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๕๔ฯ๓ฯ๑๒": "ตติยมฺปิ ธมฺมํ สรณํ คจฺฉามิ, ",
  "ปฺลิ-ตฺวฺ-กฺทฺ๑:๕๔ฯ๓ฯ๑๓": "ตติยมฺปิ สงฺฆํ สรณํ คจฺฉามี’ติฯ ",
  "ปฺลิ-ตฺวฺ-กฺทฺ๑:๕๔ฯ๓ฯ๑๔": "อนุชานามิ, ภิกฺขเว, อิเมหิ ตีหิ สรณคมเนหิ สามเณรปพฺพชฺชนฺ”ติฯ ",
  "ปฺลิ-ตฺวฺ-กฺทฺ๑:๕๔ฯ๔ฯ๑": "อถ โข อายสฺมา สาริปุตฺโต ราหุลํ กุมารํ ปพฺพาเชสิฯ ",
  "ปฺลิ-ตฺวฺ-กฺทฺ๑:๕๔ฯ๔ฯ๒": "อถ โข สุทฺโธทโน สกฺโก เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
  "ปฺลิ-ตฺวฺ-กฺทฺ๑:๕๔ฯ๔ฯ๓": "เอกมนฺตํ นิสินฺโน โข สุทฺโธทโน สกฺโก ภควนฺตํ เอตทโวจ—",
  "ปฺลิ-ตฺวฺ-กฺทฺ๑:๕๔ฯ๔ฯ๔": "“เอกาหํ, ภนฺเต, ภควนฺตํ วรํ ยาจามี”ติฯ ",
  "ปฺลิ-ตฺวฺ-กฺทฺ๑:๕๔ฯ๔ฯ๕": "“อติกฺกนฺตวรา โข, โคตม, ตถาคตา”ติฯ ",
  "ปฺลิ-ตฺวฺ-กฺทฺ๑:๕๔ฯ๔ฯ๖": "“ยญฺจ, ภนฺเต, กปฺปติ, ยญฺจ อนวชฺชนฺ”ติฯ ",
  "ปฺลิ-ตฺวฺ-กฺทฺ๑:๕๔ฯ๔ฯ๗": "“วเทหิ, โคตมา”ติฯ ",
  "ปฺลิ-ตฺวฺ-กฺทฺ๑:๕๔ฯ๕ฯ๑": "“ภควติ เม, ภนฺเต, ปพฺพชิเต อนปฺปกํ ทุกฺขํ อโหสิ, ตถา นนฺเท, อธิมตฺตํ ราหุเลฯ ",
  "ปฺลิ-ตฺวฺ-กฺทฺ๑:๕๔ฯ๕ฯ๒": "ปุตฺตเปมํ, ภนฺเต, ฉวึ ฉินฺทติ, ฉวึ เฉตฺวา จมฺมํ ฉินฺทติ, จมฺมํ เฉตฺวา มํสํ ฉินฺทติ, มํสํ เฉตฺวา นฺหารุํ ฉินฺทติ, นฺหารุํ เฉตฺวา อฏฺฐึ ฉินฺทติ, อฏฺฐึ เฉตฺวา อฏฺฐิมิญฺชํ อาหจฺจ ติฏฺฐติฯ ",
  "ปฺลิ-ตฺวฺ-กฺทฺ๑:๕๔ฯ๕ฯ๓": "สาธุ, ภนฺเต, อยฺยา อนนุญฺญาตํ มาตาปิตูหิ ปุตฺตํ น ปพฺพาเชยฺยุนฺ”ติฯ ",
  "ปฺลิ-ตฺวฺ-กฺทฺ๑:๕๔ฯ๖ฯ๑": "อถ โข ภควา สุทฺโธทนํ สกฺกํ ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
  "ปฺลิ-ตฺวฺ-กฺทฺ๑:๕๔ฯ๖ฯ๒": "อถ โข สุทฺโธทโน สกฺโก ภควตา ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
  "ปฺลิ-ตฺวฺ-กฺทฺ๑:๕๔ฯ๖ฯ๓": "อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๕๔ฯ๖ฯ๔": "“น, ภิกฺขเว, อนนุญฺญาโต มาตาปิตูหิ ปุตฺโต ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๕๔ฯ๖ฯ๕": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๕๕ฯ๑ฯ๑": "อถ โข ภควา กปิลวตฺถุสฺมึ ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
  "ปฺลิ-ตฺวฺ-กฺทฺ๑:๕๕ฯ๑ฯ๒": "อนุปุพฺเพน จาริกํ จรมาโน เยน สาวตฺถิ ตทวสริฯ ",
  "ปฺลิ-ตฺวฺ-กฺทฺ๑:๕๕ฯ๑ฯ๓": "ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
  "ปฺลิ-ตฺวฺ-กฺทฺ๑:๕๕ฯ๑ฯ๔": "เตน โข ปน สมเยน อายสฺมโต สาริปุตฺตสฺส อุปฏฺฐากกุลํ อายสฺมโต สาริปุตฺตสฺส สนฺติเก ทารกํ ปาเหสิ—",
  "ปฺลิ-ตฺวฺ-กฺทฺ๑:๕๕ฯ๑ฯ๕": "“อิมํ ทารกํ เถโร ปพฺพาเชตู”ติฯ ",
  "ปฺลิ-ตฺวฺ-กฺทฺ๑:๕๕ฯ๑ฯ๖": "อถ โข อายสฺมโต สาริปุตฺตสฺส เอตทโหสิ—",
  "ปฺลิ-ตฺวฺ-กฺทฺ๑:๕๕ฯ๑ฯ๗": "“ภควตา ปญฺญตฺตํ—",
  "ปฺลิ-ตฺวฺ-กฺทฺ๑:๕๕ฯ๑ฯ๘": "‘น เอเกน เทฺว สามเณรา อุปฏฺฐาเปตพฺพา’ติฯ ",
  "ปฺลิ-ตฺวฺ-กฺทฺ๑:๕๕ฯ๑ฯ๙": "อยญฺจ เม ราหุโล สามเณโรฯ ",
  "ปฺลิ-ตฺวฺ-กฺทฺ๑:๕๕ฯ๑ฯ๑๐": "กถํ นุ โข มยา ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑:๕๕ฯ๑ฯ๑๑": "ภควโต เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๕๕ฯ๑ฯ๑๒": "“อนุชานามิ, ภิกฺขเว, พฺยตฺเตน ภิกฺขุนา ปฏิพเลน เอเกน เทฺว สามเณเร อุปฏฺฐาเปตุํ, ยาวตเก วา ปน อุสฺสหติ โอวทิตุํ อนุสาสิตุํ ตาวตเก อุปฏฺฐาเปตุนฺ”ติฯ ",
  "ปฺลิ-ตฺวฺ-กฺทฺ๑:๕๖ฯ๑ฯ๐": "๔๒ฯ สิกฺขาปทกถา ",
  "ปฺลิ-ตฺวฺ-กฺทฺ๑:๕๖ฯ๑ฯ๑": "อถ โข สามเณรานํ เอตทโหสิ—",
  "ปฺลิ-ตฺวฺ-กฺทฺ๑:๕๖ฯ๑ฯ๒": "“กติ นุ โข อมฺหากํ สิกฺขาปทานิ, กตฺถ จ อเมฺหหิ สิกฺขิตพฺพนฺ”ติ? ",
  "ปฺลิ-ตฺวฺ-กฺทฺ๑:๕๖ฯ๑ฯ๓": "ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๕๖ฯ๑ฯ๔": "“อนุชานามิ, ภิกฺขเว, สามเณรานํ ทส สิกฺขาปทานิ, เตสุ จ สามเณเรหิ สิกฺขิตุํ—",
  "ปฺลิ-ตฺวฺ-กฺทฺ๑:๕๖ฯ๑ฯ๕": "ปาณาติปาตา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๖": "อทินฺนาทานา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๗": "อพฺรหฺมจริยา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๘": "มุสาวาทา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๙": "สุราเมรยมชฺชปมาทฏฺฐานา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๑๐": "วิกาลโภชนา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๑๑": "นจฺจคีตวาทิตวิสูกทสฺสนา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๑๒": "มาลาคนฺธวิเลปนธารณมณฺฑนวิภูสนฏฺฐานา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๑๓": "อุจฺจาสยนมหาสยนา เวรมณี, ",
  "ปฺลิ-ตฺวฺ-กฺทฺ๑:๕๖ฯ๑ฯ๑๔": "ชาตรูปรชตปฏิคฺคหณา เวรมณีฯ ",
  "ปฺลิ-ตฺวฺ-กฺทฺ๑:๕๖ฯ๑ฯ๑๕": "อนุชานามิ, ภิกฺขเว, สามเณรานํ อิมานิ ทส สิกฺขาปทานิ, อิเมสุ จ สามเณเรหิ สิกฺขิตุนฺ”ติฯ ",
  "ปฺลิ-ตฺวฺ-กฺทฺ๑:๕๗ฯ๑ฯ๐": "๔๓ฯ ทณฺฑกมฺมวตฺถุ ",
  "ปฺลิ-ตฺวฺ-กฺทฺ๑:๕๗ฯ๑ฯ๑": "เตน โข ปน สมเยน สามเณรา ภิกฺขูสุ อคารวา อปฺปติสฺสา อสภาควุตฺติกา วิหรนฺติฯ ",
  "ปฺลิ-ตฺวฺ-กฺทฺ๑:๕๗ฯ๑ฯ๒": "ภิกฺขู อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๕๗ฯ๑ฯ๓": "“กถญฺหิ นาม สามเณรา ภิกฺขูสุ อคารวา อปฺปติสฺสา อสภาควุตฺติกา วิหริสฺสนฺตี”ติฯ ",
  "ปฺลิ-ตฺวฺ-กฺทฺ๑:๕๗ฯ๑ฯ๔": "ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๕๗ฯ๑ฯ๕": "“อนุชานามิ, ภิกฺขเว, ปญฺจหงฺเคหิ สมนฺนาคตสฺส สามเณรสฺส ทณฺฑกมฺมํ กาตุํฯ ",
  "ปฺลิ-ตฺวฺ-กฺทฺ๑:๕๗ฯ๑ฯ๖": "ภิกฺขูนํ อลาภาย ปริสกฺกติ, ",
  "ปฺลิ-ตฺวฺ-กฺทฺ๑:๕๗ฯ๑ฯ๗": "ภิกฺขูนํ อนตฺถาย ปริสกฺกติ, ",
  "ปฺลิ-ตฺวฺ-กฺทฺ๑:๕๗ฯ๑ฯ๘": "ภิกฺขูนํ อวาสาย ปริสกฺกติ, ",
  "ปฺลิ-ตฺวฺ-กฺทฺ๑:๕๗ฯ๑ฯ๙": "ภิกฺขู อกฺโกสติ ปริภาสติ, ",
  "ปฺลิ-ตฺวฺ-กฺทฺ๑:๕๗ฯ๑ฯ๑๐": "ภิกฺขู ภิกฺขูหิ เภเทติ—",
  "ปฺลิ-ตฺวฺ-กฺทฺ๑:๕๗ฯ๑ฯ๑๑": "อนุชานามิ, ภิกฺขเว, อิเมหิ ปญฺจหงฺเคหิ สมนฺนาคตสฺส สามเณรสฺส ทณฺฑกมฺมํ กาตุนฺ”ติฯ ",
  "ปฺลิ-ตฺวฺ-กฺทฺ๑:๕๗ฯ๒ฯ๑": "อถ โข ภิกฺขูนํ เอตทโหสิ—",
  "ปฺลิ-ตฺวฺ-กฺทฺ๑:๕๗ฯ๒ฯ๒": "“กึ นุ โข ทณฺฑกมฺมํ กาตพฺพนฺ”ติ? ",
  "ปฺลิ-ตฺวฺ-กฺทฺ๑:๕๗ฯ๒ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๕๗ฯ๒ฯ๔": "“อนุชานามิ, ภิกฺขเว, อาวรณํ กาตุนฺ”ติฯ ",
  "ปฺลิ-ตฺวฺ-กฺทฺ๑:๕๗ฯ๒ฯ๕": "เตน โข ปน สมเยน ภิกฺขู สามเณรานํ สพฺพํ สงฺฆารามํ อาวรณํ กโรนฺติฯ ",
  "ปฺลิ-ตฺวฺ-กฺทฺ๑:๕๗ฯ๒ฯ๖": "สามเณรา อารามํ ปวิสิตุํ อลภมานา ปกฺกมนฺติปิ, วิพฺภมนฺติปิ, ติตฺถิเยสุปิ สงฺกมนฺติฯ ",
  "ปฺลิ-ตฺวฺ-กฺทฺ๑:๕๗ฯ๒ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๕๗ฯ๒ฯ๘": "“น, ภิกฺขเว, สพฺโพ สงฺฆาราโม อาวรณํ กาตพฺโพฯ ",
  "ปฺลิ-ตฺวฺ-กฺทฺ๑:๕๗ฯ๒ฯ๙": "โย กเรยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๕๗ฯ๒ฯ๑๐": "อนุชานามิ, ภิกฺขเว, ยตฺถ วา วสติ, ยตฺถ วา ปฏิกฺกมติ, ตตฺถ อาวรณํ กาตุนฺ”ติฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๑": "เตน โข ปน สมเยน ภิกฺขู สามเณรานํ มุขทฺวาริกํ อาหารํ อาวรณํ กโรนฺติฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๒": "มนุสฺสา ยาคุปานมฺปิ สงฺฆภตฺตมฺปิ กโรนฺตา สามเณเร เอวํ วเทนฺติ—",
  "ปฺลิ-ตฺวฺ-กฺทฺ๑:๕๗ฯ๓ฯ๓": "“เอถ, ภนฺเต, ยาคุํ ปิวถ; ",
  "ปฺลิ-ตฺวฺ-กฺทฺ๑:๕๗ฯ๓ฯ๔": "เอถ, ภนฺเต, ภตฺตํ ภุญฺชถา”ติฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๕": "สามเณรา เอวํ วเทนฺติ—",
  "ปฺลิ-ตฺวฺ-กฺทฺ๑:๕๗ฯ๓ฯ๖": "“นาวุโส, ลพฺภาฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๗": "ภิกฺขูหิ อาวรณํ กตนฺ”ติฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๘": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๕๗ฯ๓ฯ๙": "“กถญฺหิ นาม ภทนฺตา สามเณรานํ มุขทฺวาริกํ อาหารํ อาวรณํ กริสฺสนฺตี”ติฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๑๐": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๑๑": "“น, ภิกฺขเว, มุขทฺวาริโก อาหาโร อาวรณํ กาตพฺโพฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๑๒": "โย กเรยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๕๗ฯ๓ฯ๑๓": "ทณฺฑกมฺมวตฺถุ นิฏฺฐิตํฯ ",
  "ปฺลิ-ตฺวฺ-กฺทฺ๑:๕๘ฯ๑ฯ๐": "๔๔ฯ อนาปุจฺฉาวรณวตฺถุ ",
  "ปฺลิ-ตฺวฺ-กฺทฺ๑:๕๘ฯ๑ฯ๑": "เตน โข ปน สมเยน ฉพฺพคฺคิยา ภิกฺขู อุปชฺฌาเย อนาปุจฺฉา สามเณรานํ อาวรณํ กโรนฺติฯ ",
  "ปฺลิ-ตฺวฺ-กฺทฺ๑:๕๘ฯ๑ฯ๒": "อุปชฺฌายา คเวสนฺติ—",
  "ปฺลิ-ตฺวฺ-กฺทฺ๑:๕๘ฯ๑ฯ๓": "“กถํ นุ โข อมฺหากํ สามเณรา น ทิสฺสนฺตี”ติฯ ",
  "ปฺลิ-ตฺวฺ-กฺทฺ๑:๕๘ฯ๑ฯ๔": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๕๘ฯ๑ฯ๕": "“ฉพฺพคฺคิเยหิ, อาวุโส, ภิกฺขูหิ อาวรณํ กตนฺ”ติฯ ",
  "ปฺลิ-ตฺวฺ-กฺทฺ๑:๕๘ฯ๑ฯ๖": "อุปชฺฌายา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๕๘ฯ๑ฯ๗": "“กถญฺหิ นาม ฉพฺพคฺคิยา ภิกฺขู อเมฺห อนาปุจฺฉา อมฺหากํ สามเณรานํ อาวรณํ กริสฺสนฺตี”ติฯ ",
  "ปฺลิ-ตฺวฺ-กฺทฺ๑:๕๘ฯ๑ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๕๘ฯ๑ฯ๙": "“น, ภิกฺขเว, อุปชฺฌาเย อนาปุจฺฉา อาวรณํ กาตพฺพํฯ ",
  "ปฺลิ-ตฺวฺ-กฺทฺ๑:๕๘ฯ๑ฯ๑๐": "โย กเรยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๕๙ฯ๑ฯ๐": "๔๕ฯ อปลาฬนวตฺถุ ",
  "ปฺลิ-ตฺวฺ-กฺทฺ๑:๕๙ฯ๑ฯ๑": "เตน โข ปน สมเยน ฉพฺพคฺคิยา ภิกฺขู เถรานํ ภิกฺขูนํ สามเณเร อปลาเฬนฺติฯ ",
  "ปฺลิ-ตฺวฺ-กฺทฺ๑:๕๙ฯ๑ฯ๒": "เถรา สามํ ทนฺตกฏฺฐมฺปิ มุโขทกมฺปิ คณฺหนฺตา กิลมนฺติฯ ",
  "ปฺลิ-ตฺวฺ-กฺทฺ๑:๕๙ฯ๑ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๕๙ฯ๑ฯ๔": "“น, ภิกฺขเว, อญฺญสฺส ปริสา อปลาเฬตพฺพาฯ ",
  "ปฺลิ-ตฺวฺ-กฺทฺ๑:๕๙ฯ๑ฯ๕": "โย อปลาเฬยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๖๐ฯ๑ฯ๐": "๔๖ฯ กณฺฏกสามเณรวตฺถุ ",
  "ปฺลิ-ตฺวฺ-กฺทฺ๑:๖๐ฯ๑ฯ๑": "เตน โข ปน สมเยน อายสฺมโต อุปนนฺทสฺส สกฺยปุตฺตสฺส กณฺฏโก นาม สามเณโร กณฺฏกึ นาม ภิกฺขุนึ ทูเสสิฯ ",
  "ปฺลิ-ตฺวฺ-กฺทฺ๑:๖๐ฯ๑ฯ๒": "ภิกฺขู อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๖๐ฯ๑ฯ๓": "“กถญฺหิ นาม สามเณโร เอวรูปํ อนาจารํ อาจริสฺสตี”ติฯ ",
  "ปฺลิ-ตฺวฺ-กฺทฺ๑:๖๐ฯ๑ฯ๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๐ฯ๑ฯ๕": "“อนุชานามิ, ภิกฺขเว, ทสหงฺเคหิ สมนฺนาคตํ สามเณรํ นาเสตุํฯ ",
  "ปฺลิ-ตฺวฺ-กฺทฺ๑:๖๐ฯ๑ฯ๖": "ปาณาติปาตี โหติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๗": "อทินฺนาทายี โหติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๘": "อพฺรหฺมจารี โหติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๙": "มุสาวาที โหติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๑๐": "มชฺชปายี โหติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๑๑": "พุทฺธสฺส อวณฺณํ ภาสติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๑๒": "ธมฺมสฺส อวณฺณํ ภาสติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๑๓": "สงฺฆสฺส อวณฺณํ ภาสติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๑๔": "มิจฺฉาทิฏฺฐิโก โหติ, ",
  "ปฺลิ-ตฺวฺ-กฺทฺ๑:๖๐ฯ๑ฯ๑๕": "ภิกฺขุนิทูสโก โหติ—",
  "ปฺลิ-ตฺวฺ-กฺทฺ๑:๖๐ฯ๑ฯ๑๖": "อนุชานามิ, ภิกฺขเว, อิเมหิ ทสหงฺเคหิ สมนฺนาคตํ สามเณรํ นาเสตุนฺ”ติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๐": "๔๗ฯ ปณฺฑกวตฺถุ ",
  "ปฺลิ-ตฺวฺ-กฺทฺ๑:๖๑ฯ๑ฯ๑": "เตน โข ปน สมเยน อญฺญตโร ปณฺฑโก ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๒": "โส ทหเร ทหเร ภิกฺขู อุปสงฺกมิตฺวา เอวํ วเทติ—",
  "ปฺลิ-ตฺวฺ-กฺทฺ๑:๖๑ฯ๑ฯ๓": "“เอถ, มํ อายสฺมนฺโต ทูเสถา”ติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๔": "ภิกฺขู อปสาเทนฺติ—",
  "ปฺลิ-ตฺวฺ-กฺทฺ๑:๖๑ฯ๑ฯ๕": "“นสฺส, ปณฺฑก, วินสฺส, ปณฺฑก, โก ตยา อตฺโถ”ติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๖": "โส ภิกฺขูหิ อปสาทิโต มหนฺเต มหนฺเต โมฬิคเลฺล สามเณเร อุปสงฺกมิตฺวา เอวํ วเทติ—",
  "ปฺลิ-ตฺวฺ-กฺทฺ๑:๖๑ฯ๑ฯ๗": "“เอถ, มํ อาวุโส ทูเสถา”ติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๘": "สามเณรา อปสาเทนฺติ—",
  "ปฺลิ-ตฺวฺ-กฺทฺ๑:๖๑ฯ๑ฯ๙": "“นสฺส, ปณฺฑก, วินสฺส, ปณฺฑก, โก ตยา อตฺโถ”ติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๑๐": "โส สามเณเรหิ อปสาทิโต หตฺถิภณฺเฑ อสฺสภณฺเฑ อุปสงฺกมิตฺวา เอวํ วเทติ—",
  "ปฺลิ-ตฺวฺ-กฺทฺ๑:๖๑ฯ๑ฯ๑๑": "“เอถ, มํ อาวุโส ทูเสถา”ติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๑๒": "หตฺถิภณฺฑา อสฺสภณฺฑา ทูเสสุํฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๑๓": "เต อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๖๑ฯ๑ฯ๑๔": "“ปณฺฑกา อิเม สมณา สกฺยปุตฺติยาฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๑๕": "เยปิ อิเมสํ น ปณฺฑกา, เตปิ อิเม ปณฺฑเก ทูเสนฺติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๑๖": "เอวํ อิเม สพฺเพว อพฺรหฺมจาริโน”ติฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๑๗": "อโสฺสสุํ โข ภิกฺขู เตสํ หตฺถิภณฺฑานํ อสฺสภณฺฑานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๑๘": "อถ โข เต ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๑ฯ๑ฯ๑๙": "“ปณฺฑโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
  "ปฺลิ-ตฺวฺ-กฺทฺ๑:๖๒ฯ๑ฯ๐": "๔๘ฯ เถยฺยสํวาสกวตฺถุ ",
  "ปฺลิ-ตฺวฺ-กฺทฺ๑:๖๒ฯ๑ฯ๑": "เตน โข ปน สมเยน อญฺญตโร ปุราณกุลปุตฺโต ขีณโกลญฺโญ สุขุมาโล โหติฯ ",
  "ปฺลิ-ตฺวฺ-กฺทฺ๑:๖๒ฯ๑ฯ๒": "อถ โข ตสฺส ปุราณกุลปุตฺตสฺส ขีณโกลญฺญสฺส เอตทโหสิ—",
  "ปฺลิ-ตฺวฺ-กฺทฺ๑:๖๒ฯ๑ฯ๓": "“อหํ โข สุขุมาโล, น ปฏิพโล อนธิคตํ วา โภคํ อธิคนฺตุํ, อธิคตํ วา โภคํ ผาตึ กาตุํฯ ",
  "ปฺลิ-ตฺวฺ-กฺทฺ๑:๖๒ฯ๑ฯ๔": "เกน นุ โข อหํ อุปาเยน สุขญฺจ ชีเวยฺยํ, น จ กิลเมยฺยนฺ”ติ? ",
  "ปฺลิ-ตฺวฺ-กฺทฺ๑:๖๒ฯ๑ฯ๕": "อถ โข ตสฺส ปุราณกุลปุตฺตสฺส ขีณโกลญฺญสฺส เอตทโหสิ—",
  "ปฺลิ-ตฺวฺ-กฺทฺ๑:๖๒ฯ๑ฯ๖": "“อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
  "ปฺลิ-ตฺวฺ-กฺทฺ๑:๖๒ฯ๑ฯ๗": "ยนฺนูนาหํ สามํ ปตฺตจีวรํ ปฏิยาเทตฺวา เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อารามํ คนฺตฺวา ภิกฺขูหิ สทฺธึ สํวเสยฺยนฺ”ติฯ ",
  "ปฺลิ-ตฺวฺ-กฺทฺ๑:๖๒ฯ๒ฯ๑": "อถ โข โส ปุราณกุลปุตฺโต ขีณโกลญฺโญ สามํ ปตฺตจีวรํ ปฏิยาเทตฺวา เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อารามํ คนฺตฺวา ภิกฺขู อภิวาเทติฯ ",
  "ปฺลิ-ตฺวฺ-กฺทฺ๑:๖๒ฯ๒ฯ๒": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๖๒ฯ๒ฯ๓": "“กติวโสฺสสิ ตฺวํ, อาวุโส”ติ? ",
  "ปฺลิ-ตฺวฺ-กฺทฺ๑:๖๒ฯ๒ฯ๔": "“กึ เอตํ, อาวุโส, กติวโสฺส นามา”ติ? ",
  "ปฺลิ-ตฺวฺ-กฺทฺ๑:๖๒ฯ๒ฯ๕": "“โก ปน เต, อาวุโส, อุปชฺฌาโย”ติ? ",
  "ปฺลิ-ตฺวฺ-กฺทฺ๑:๖๒ฯ๒ฯ๖": "“กึ เอตํ, อาวุโส, อุปชฺฌาโย นามา”ติ? ",
  "ปฺลิ-ตฺวฺ-กฺทฺ๑:๖๒ฯ๒ฯ๗": "ภิกฺขู อายสฺมนฺตํ อุปาลึ เอตทโวจุํ—",
  "ปฺลิ-ตฺวฺ-กฺทฺ๑:๖๒ฯ๒ฯ๘": "“อิงฺฆาวุโส อุปาลิ, อิมํ ปพฺพชิตํ อนุยุญฺชาหี”ติฯ ",
  "ปฺลิ-ตฺวฺ-กฺทฺ๑:๖๒ฯ๓ฯ๑": "อถ โข โส ปุราณกุลปุตฺโต ขีณโกลญฺโญ อายสฺมตา อุปาลินา อนุยุญฺชียมาโน เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๖๒ฯ๓ฯ๒": "อายสฺมา อุปาลิ ภิกฺขูนํ เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๖๒ฯ๓ฯ๓": "ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๒ฯ๓ฯ๔": "“เถยฺยสํวาสโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพติฯ ",
  "ปฺลิ-ตฺวฺ-กฺทฺ๑:๖๒ฯ๓ฯ๕": "ติตฺถิยปกฺกนฺตโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
  "ปฺลิ-ตฺวฺ-กฺทฺ๑:๖๓ฯ๑ฯ๐": "๔๙ฯ ติรจฺฉานคตวตฺถุ ",
  "ปฺลิ-ตฺวฺ-กฺทฺ๑:๖๓ฯ๑ฯ๑": "เตน โข ปน สมเยน อญฺญตโร นาโค นาคโยนิยา อฏฺฏียติ หรายติ ชิคุจฺฉติฯ ",
  "ปฺลิ-ตฺวฺ-กฺทฺ๑:๖๓ฯ๑ฯ๒": "อถ โข ตสฺส นาคสฺส เอตทโหสิ—",
  "ปฺลิ-ตฺวฺ-กฺทฺ๑:๖๓ฯ๑ฯ๓": "“เกน นุ โข อหํ อุปาเยน นาคโยนิยา จ ปริมุจฺเจยฺยํ ขิปฺปญฺจ มนุสฺสตฺตํ ปฏิลเภยฺยนฺ”ติฯ ",
  "ปฺลิ-ตฺวฺ-กฺทฺ๑:๖๓ฯ๑ฯ๔": "อถ โข ตสฺส นาคสฺส เอตทโหสิ—",
  "ปฺลิ-ตฺวฺ-กฺทฺ๑:๖๓ฯ๑ฯ๕": "“อิเม โข สมณา สกฺยปุตฺติยา ธมฺมจาริโน สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมาฯ ",
  "ปฺลิ-ตฺวฺ-กฺทฺ๑:๖๓ฯ๑ฯ๖": "สเจ โข อหํ สมเณสุ สกฺยปุตฺติเยสุ ปพฺพเชยฺยํ, เอวาหํ นาคโยนิยา จ ปริมุจฺเจยฺยํ, ขิปฺปญฺจ มนุสฺสตฺตํ ปฏิลเภยฺยนฺ”ติฯ ",
  "ปฺลิ-ตฺวฺ-กฺทฺ๑:๖๓ฯ๒ฯ๑": "อถ โข โส นาโค มาณวกวณฺเณน ภิกฺขู อุปสงฺกมิตฺวา ปพฺพชฺชํ ยาจิฯ ",
  "ปฺลิ-ตฺวฺ-กฺทฺ๑:๖๓ฯ๒ฯ๒": "ตํ ภิกฺขู ปพฺพาเชสุํ, อุปสมฺปาเทสุํฯ ",
  "ปฺลิ-ตฺวฺ-กฺทฺ๑:๖๓ฯ๒ฯ๓": "เตน โข ปน สมเยน โส นาโค อญฺญตเรน ภิกฺขุนา สทฺธึ ปจฺจนฺติเม วิหาเร ปฏิวสติฯ ",
  "ปฺลิ-ตฺวฺ-กฺทฺ๑:๖๓ฯ๒ฯ๔": "อถ โข โส ภิกฺขุ รตฺติยา ปจฺจูสสมยํ ปจฺจุฏฺฐาย อชฺโฌกาเส จงฺกมติฯ ",
  "ปฺลิ-ตฺวฺ-กฺทฺ๑:๖๓ฯ๒ฯ๕": "อถ โข โส นาโค ตสฺส ภิกฺขุโน นิกฺขนฺเต วิสฺสฏฺโฐ นิทฺทํ โอกฺกมิฯ ",
  "ปฺลิ-ตฺวฺ-กฺทฺ๑:๖๓ฯ๒ฯ๖": "สพฺโพ วิหาโร อหินา ปุณฺโณ, วาตปาเนหิ โภคา นิกฺขนฺตา โหนฺติฯ ",
  "ปฺลิ-ตฺวฺ-กฺทฺ๑:๖๓ฯ๓ฯ๑": "อถ โข โส ภิกฺขุ วิหารํ ปวิสิสฺสามีติ กวาฏํ ปณาเมนฺโต อทฺทส สพฺพํ วิหารํ อหินา ปุณฺณํ, วาตปาเนหิ โภเค นิกฺขนฺเต, ทิสฺวาน ภีโต วิสฺสรมกาสิฯ ",
  "ปฺลิ-ตฺวฺ-กฺทฺ๑:๖๓ฯ๓ฯ๒": "ภิกฺขู อุปธาวิตฺวา ตํ ภิกฺขุํ เอตทโวจุํ—",
  "ปฺลิ-ตฺวฺ-กฺทฺ๑:๖๓ฯ๓ฯ๓": "“กิสฺส ตฺวํ, อาวุโส, วิสฺสรมกาสี”ติ? ",
  "ปฺลิ-ตฺวฺ-กฺทฺ๑:๖๓ฯ๓ฯ๔": "“อยํ, อาวุโส, สพฺโพ วิหาโร อหินา ปุณฺโณ, วาตปาเนหิ โภคา นิกฺขนฺตา”ติฯ ",
  "ปฺลิ-ตฺวฺ-กฺทฺ๑:๖๓ฯ๓ฯ๕": "อถ โข โส นาโค เตน สทฺเทน ปฏิพุชฺฌิตฺวา สเก อาสเน นิสีทิฯ ",
  "ปฺลิ-ตฺวฺ-กฺทฺ๑:๖๓ฯ๓ฯ๖": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๖๓ฯ๓ฯ๗": "“โกสิ ตฺวํ, อาวุโส”ติ? ",
  "ปฺลิ-ตฺวฺ-กฺทฺ๑:๖๓ฯ๓ฯ๘": "“อหํ, ภนฺเต, นาโค”ติฯ ",
  "ปฺลิ-ตฺวฺ-กฺทฺ๑:๖๓ฯ๓ฯ๙": "“กิสฺส ปน ตฺวํ, อาวุโส, เอวรูปํ อกาสี”ติ? ",
  "ปฺลิ-ตฺวฺ-กฺทฺ๑:๖๓ฯ๓ฯ๑๐": "อถ โข โส นาโค ภิกฺขูนํ เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๖๓ฯ๓ฯ๑๑": "ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๓ฯ๔ฯ๑": "อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ตํ นาคํ เอตทโวจ—",
  "ปฺลิ-ตฺวฺ-กฺทฺ๑:๖๓ฯ๔ฯ๒": "“ตุเมฺห โขตฺถ นาคา อวิรุฬฺหิธมฺมา อิมสฺมึ ธมฺมวินเยฯ ",
  "ปฺลิ-ตฺวฺ-กฺทฺ๑:๖๓ฯ๔ฯ๓": "คจฺฉ ตฺวํ, นาค, ตตฺเถว จาตุทฺทเส ปนฺนรเส อฏฺฐมิยา จ ปกฺขสฺส อุโปสถํ อุปวส, เอวํ ตฺวํ นาคโยนิยา จ ปริมุจฺจิสฺสสิ, ขิปฺปญฺจ มนุสฺสตฺตํ ปฏิลภิสฺสสี”ติฯ ",
  "ปฺลิ-ตฺวฺ-กฺทฺ๑:๖๓ฯ๔ฯ๔": "อถ โข โส นาโค อวิรุฬฺหิธมฺโม กิราหํ อิมสฺมึ ธมฺมวินเยติ ทุกฺขี ทุมฺมโน อสฺสูนิ ปวตฺตยมาโน วิสฺสรํ กตฺวา ปกฺกามิฯ ",
  "ปฺลิ-ตฺวฺ-กฺทฺ๑:๖๓ฯ๕ฯ๑": "อถ โข ภควา ภิกฺขู อามนฺเตสิ—",
  "ปฺลิ-ตฺวฺ-กฺทฺ๑:๖๓ฯ๕ฯ๒": "“เทฺวเม, ภิกฺขเว, ปจฺจยา นาคสฺส สภาวปาตุกมฺมายฯ ",
  "ปฺลิ-ตฺวฺ-กฺทฺ๑:๖๓ฯ๕ฯ๓": "ยทา จ สชาติยา เมถุนํ ธมฺมํ ปฏิเสวติ, ยทา จ วิสฺสฏฺโฐ นิทฺทํ โอกฺกมติ—",
  "ปฺลิ-ตฺวฺ-กฺทฺ๑:๖๓ฯ๕ฯ๔": "อิเม โข, ภิกฺขเว, เทฺว ปจฺจยา นาคสฺส สภาวปาตุกมฺมายฯ ",
  "ปฺลิ-ตฺวฺ-กฺทฺ๑:๖๓ฯ๕ฯ๕": "ติรจฺฉานคโต, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
  "ปฺลิ-ตฺวฺ-กฺทฺ๑:๖๔ฯ๑ฯ๐": "๕๐ฯ มาตุฆาตกวตฺถุ ",
  "ปฺลิ-ตฺวฺ-กฺทฺ๑:๖๔ฯ๑ฯ๑": "เตน โข ปน สมเยน อญฺญตโร มาณวโก มาตรํ ชีวิตา โวโรเปสิฯ ",
  "ปฺลิ-ตฺวฺ-กฺทฺ๑:๖๔ฯ๑ฯ๒": "โส เตน ปาปเกน กมฺเมน อฏฺฏียติ หรายติ ชิคุจฺฉติฯ ",
  "ปฺลิ-ตฺวฺ-กฺทฺ๑:๖๔ฯ๑ฯ๓": "อถ โข ตสฺส มาณวกสฺส เอตทโหสิ—",
  "ปฺลิ-ตฺวฺ-กฺทฺ๑:๖๔ฯ๑ฯ๔": "“เกน นุ โข อหํ อุปาเยน อิมสฺส ปาปกสฺส กมฺมสฺส นิกฺขนฺตึ กเรยฺยนฺ”ติ? ",
  "ปฺลิ-ตฺวฺ-กฺทฺ๑:๖๔ฯ๑ฯ๕": "อถ โข ตสฺส มาณวกสฺส เอตทโหสิ—",
  "ปฺลิ-ตฺวฺ-กฺทฺ๑:๖๔ฯ๑ฯ๖": "“อิเม โข สมณา สกฺยปุตฺติยา ธมฺมจาริโน สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมาฯ ",
  "ปฺลิ-ตฺวฺ-กฺทฺ๑:๖๔ฯ๑ฯ๗": "สเจ โข อหํ สมเณสุ สกฺยปุตฺติเยสุ ปพฺพเชยฺยํ, เอวาหํ อิมสฺส ปาปกสฺส กมฺมสฺส นิกฺขนฺตึ กเรยฺยนฺ”ติฯ ",
  "ปฺลิ-ตฺวฺ-กฺทฺ๑:๖๔ฯ๒ฯ๑": "อถ โข โส มาณวโก ภิกฺขู อุปสงฺกมิตฺวา ปพฺพชฺชํ ยาจิฯ ",
  "ปฺลิ-ตฺวฺ-กฺทฺ๑:๖๔ฯ๒ฯ๒": "ภิกฺขู อายสฺมนฺตํ อุปาลึ เอตทโวจุํ—",
  "ปฺลิ-ตฺวฺ-กฺทฺ๑:๖๔ฯ๒ฯ๓": "“ปุพฺเพปิ โข, อาวุโส อุปาลิ, นาโค มาณวกวณฺเณน ภิกฺขูสุ ปพฺพชิโตฯ ",
  "ปฺลิ-ตฺวฺ-กฺทฺ๑:๖๔ฯ๒ฯ๔": "อิงฺฆาวุโส อุปาลิ, อิมํ มาณวกํ อนุยุญฺชาหี”ติฯ ",
  "ปฺลิ-ตฺวฺ-กฺทฺ๑:๖๔ฯ๒ฯ๕": "อถ โข โส มาณวโก อายสฺมตา อุปาลินา อนุยุญฺชียมาโน เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๖๔ฯ๒ฯ๖": "อายสฺมา อุปาลิ ภิกฺขูนํ เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๖๔ฯ๒ฯ๗": "ภิกฺขู ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๖๔ฯ๒ฯ๘": "“มาตุฆาตโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๐": "๕๑ฯ ปิตุฆาตกวตฺถุ ",
  "ปฺลิ-ตฺวฺ-กฺทฺ๑:๖๕ฯ๑ฯ๑": "เตน โข ปน สมเยน อญฺญตโร มาณวโก ปิตรํ ชีวิตา โวโรเปสิฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๒": "โส เตน ปาปเกน กมฺเมน อฏฺฏียติ หรายติ ชิคุจฺฉติฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๓": "อถ โข ตสฺส มาณวกสฺส เอตทโหสิ—",
  "ปฺลิ-ตฺวฺ-กฺทฺ๑:๖๕ฯ๑ฯ๔": "“เกน นุ โข อหํ อุปาเยน อิมสฺส ปาปกสฺส กมฺมสฺส นิกฺขนฺตึ กเรยฺยนฺ”ติฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๕": "อถ โข ตสฺส มาณวกสฺส เอตทโหสิ—",
  "ปฺลิ-ตฺวฺ-กฺทฺ๑:๖๕ฯ๑ฯ๖": "“อิเม โข สมณา สกฺยปุตฺติยา ธมฺมจาริโน สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมา, สเจ โข อหํ สมเณสุ สกฺยปุตฺติเยสุ ปพฺพเชยฺยํ, เอวาหํ อิมสฺส ปาปกสฺส กมฺมสฺส นิกฺขนฺตึ กเรยฺยนฺ”ติฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๗": "อถ โข โส มาณวโก ภิกฺขู อุปสงฺกมิตฺวา ปพฺพชฺชํ ยาจิฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๘": "ภิกฺขู อายสฺมนฺตํ อุปาลึ เอตทโวจุํ—",
  "ปฺลิ-ตฺวฺ-กฺทฺ๑:๖๕ฯ๑ฯ๙": "“ปุพฺเพปิ โข, อาวุโส อุปาลิ, นาโค มาณวกวณฺเณน ภิกฺขูสุ ปพฺพชิโตฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๑๐": "อิงฺฆาวุโส, อุปาลิ, อิมํ มาณวกํ อนุยุญฺชาหี”ติฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๑๑": "อถ โข โส มาณวโก อายสฺมตา อุปาลินา อนุยุญฺชียมาโน เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๑๒": "อายสฺมา อุปาลิ ภิกฺขูนํ เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๑๓": "ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๕ฯ๑ฯ๑๔": "“ปิตุฆาตโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
  "ปฺลิ-ตฺวฺ-กฺทฺ๑:๖๖ฯ๑ฯ๐": "๕๒ฯ อรหนฺตฆาตกวตฺถุ ",
  "ปฺลิ-ตฺวฺ-กฺทฺ๑:๖๖ฯ๑ฯ๑": "เตน โข ปน สมเยน สมฺพหุลา ภิกฺขู สาเกตา สาวตฺถึ อทฺธานมคฺคปฺปฏิปนฺนา โหนฺติฯ ",
  "ปฺลิ-ตฺวฺ-กฺทฺ๑:๖๖ฯ๑ฯ๒": "อนฺตรามคฺเค โจรา นิกฺขมิตฺวา เอกจฺเจ ภิกฺขู อจฺฉินฺทึสุ, เอกจฺเจ ภิกฺขู หนึสุฯ ",
  "ปฺลิ-ตฺวฺ-กฺทฺ๑:๖๖ฯ๑ฯ๓": "สาวตฺถิยา ราชภฏา นิกฺขมิตฺวา เอกจฺเจ โจเร อคฺคเหสุํ, เอกจฺเจ โจรา ปลายึสุฯ ",
  "ปฺลิ-ตฺวฺ-กฺทฺ๑:๖๖ฯ๑ฯ๔": "เย เต ปลายึสุ เต ภิกฺขูสุ ปพฺพชึสุ, เย เต คหิตา เต วธาย โอนิยฺยนฺติฯ ",
  "ปฺลิ-ตฺวฺ-กฺทฺ๑:๖๖ฯ๒ฯ๑": "อทฺทสํสุ โข เต ปลายิตฺวา ปพฺพชิตา เต โจเร วธาย โอนิยฺยมาเน, ทิสฺวาน เอวมาหํสุ—",
  "ปฺลิ-ตฺวฺ-กฺทฺ๑:๖๖ฯ๒ฯ๒": "“สาธุ โข มยํ ปลายิมฺหา, สจา จ มยํ คเยฺหยฺยาม, มยมฺปิ เอวเมว หญฺเญยฺยามา”ติฯ ",
  "ปฺลิ-ตฺวฺ-กฺทฺ๑:๖๖ฯ๒ฯ๓": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๖๖ฯ๒ฯ๔": "“กึ ปน ตุเมฺห, อาวุโส, อกตฺถา”ติ? ",
  "ปฺลิ-ตฺวฺ-กฺทฺ๑:๖๖ฯ๒ฯ๕": "อถ โข เต ปพฺพชิตา ภิกฺขูนํ เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๖ฯ๒ฯ๖": "ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๖ฯ๒ฯ๗": "“อรหนฺโต เอเต, ภิกฺขเว, ภิกฺขูฯ ",
  "ปฺลิ-ตฺวฺ-กฺทฺ๑:๖๖ฯ๒ฯ๘": "อรหนฺตฆาตโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๐": "๕๓ฯ ภิกฺขุนิทูสกวตฺถุ ",
  "ปฺลิ-ตฺวฺ-กฺทฺ๑:๖๗ฯ๑ฯ๑": "เตน โข ปน สมเยน สมฺพหุลา ภิกฺขุนิโย สาเกตา สาวตฺถึ อทฺธานมคฺคปฺปฏิปนฺนา โหนฺติฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๒": "อนฺตรามคฺเค โจรา นิกฺขมิตฺวา เอกจฺจา ภิกฺขุนิโย อจฺฉินฺทึสุ, เอกจฺจา ภิกฺขุนิโย ทูเสสุํฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๓": "สาวตฺถิยา ราชภฏา นิกฺขมิตฺวา เอกจฺเจ โจเร อคฺคเหสุํ, เอกจฺเจ โจรา ปลายึสุฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๔": "เย เต ปลายึสุ, เต ภิกฺขูสุ ปพฺพชึสุฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๕": "เย เต คหิตา, เต วธาย โอนิยฺยนฺติฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๖": "อทฺทสํสุ โข เต ปลายิตฺวา ปพฺพชิตา เต โจเร วธาย โอนิยฺยมาเน, ทิสฺวาน เอวมาหํสุ—",
  "ปฺลิ-ตฺวฺ-กฺทฺ๑:๖๗ฯ๑ฯ๗": "“สาธุ โข มยํ ปลายิมฺหา, สจา จ มยํ คเยฺหยฺยาม, มยมฺปิ เอวเมว หญฺเญยฺยามา”ติฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๘": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๖๗ฯ๑ฯ๙": "“กึ ปน ตุเมฺห, อาวุโส, อกตฺถา”ติฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๑๐": "อถ โข เต ปพฺพชิตา ภิกฺขูนํ เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๑๑": "ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๑๒": "“ภิกฺขุนิทูสโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพติฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๑๓": "สงฺฆเภทโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพติฯ ",
  "ปฺลิ-ตฺวฺ-กฺทฺ๑:๖๗ฯ๑ฯ๑๔": "โลหิตุปฺปาทโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
  "ปฺลิ-ตฺวฺ-กฺทฺ๑:๖๘ฯ๑ฯ๐": "๕๔ฯ อุภโตพฺยญฺชนกวตฺถุ ",
  "ปฺลิ-ตฺวฺ-กฺทฺ๑:๖๘ฯ๑ฯ๑": "เตน โข ปน สมเยน อญฺญตโร อุภโตพฺยญฺชนโก ภิกฺขูสุ ปพฺพชิโต โหติฯ ",
  "ปฺลิ-ตฺวฺ-กฺทฺ๑:๖๘ฯ๑ฯ๒": "โส กโรติปิ การาเปติปิฯ ",
  "ปฺลิ-ตฺวฺ-กฺทฺ๑:๖๘ฯ๑ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๘ฯ๑ฯ๔": "“อุภโตพฺยญฺชนโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
  "ปฺลิ-ตฺวฺ-กฺทฺ๑:๖๙ฯ๑ฯ๐": "๕๕ฯ อนุปชฺฌายกาทิวตฺถุ ",
  "ปฺลิ-ตฺวฺ-กฺทฺ๑:๖๙ฯ๑ฯ๑": "เตน โข ปน สมเยน ภิกฺขู อนุปชฺฌายกํ อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๖๙ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๙ฯ๑ฯ๓": "“น, ภิกฺขเว, อนุปชฺฌายโก อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๖๙ฯ๑ฯ๔": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๖๙ฯ๒ฯ๑": "เตน โข ปน สมเยน ภิกฺขู สงฺเฆน อุปชฺฌาเยน อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๖๙ฯ๒ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๙ฯ๒ฯ๓": "“น, ภิกฺขเว, สงฺเฆน อุปชฺฌาเยน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๖๙ฯ๒ฯ๔": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๖๙ฯ๓ฯ๑": "เตน โข ปน สมเยน ภิกฺขู คเณน อุปชฺฌาเยน อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๖๙ฯ๓ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๙ฯ๓ฯ๓": "“น, ภิกฺขเว, คเณน อุปชฺฌาเยน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๖๙ฯ๓ฯ๔": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๖๙ฯ๔ฯ๑": "เตน โข ปน สมเยน ภิกฺขู ปณฺฑกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๒": "เถยฺยสํวาสกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๓": "ติตฺถิยปกฺกนฺตกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๔": "ติรจฺฉานคตุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๕": "มาตุฆาตกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๖": "ปิตุฆาตกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๗": "อรหนฺตฆาตกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๘": "ภิกฺขุนิทูสกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๙": "สงฺฆเภทกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๐": "โลหิตุปฺปาทกุปชฺฌาเยน อุปสมฺปาเทนฺติ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๑": "อุภโตพฺยญฺชนกุปชฺฌาเยน อุปสมฺปาเทนฺติ ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๖๙ฯ๔ฯ๑๒": "“น, ภิกฺขเว, ปณฺฑกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๓": "น, ภิกฺขเว, เถยฺยสํวาสกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๔": "น, ภิกฺขเว, ติตฺถิยปกฺกนฺตกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๕": "น, ภิกฺขเว, ติรจฺฉานคตุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๖": "น, ภิกฺขเว, มาตุฆาตกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๗": "น, ภิกฺขเว, ปิตุฆาตกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๘": "น, ภิกฺขเว, อรหนฺตฆาตกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๑๙": "น, ภิกฺขเว, ภิกฺขุนิทูสกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๒๐": "น, ภิกฺขเว, สงฺฆเภทกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๒๑": "น, ภิกฺขเว, โลหิตุปฺปาทกุปชฺฌาเยน อุปสมฺปาเทตพฺโพ …เป… ",
  "ปฺลิ-ตฺวฺ-กฺทฺ๑:๖๙ฯ๔ฯ๒๒": "น, ภิกฺขเว, อุภโตพฺยญฺชนกุปชฺฌาเยน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๖๙ฯ๔ฯ๒๓": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๐ฯ๑ฯ๐": "๕๖ฯ อปตฺตกาทิวตฺถุ ",
  "ปฺลิ-ตฺวฺ-กฺทฺ๑:๗๐ฯ๑ฯ๑": "เตน โข ปน สมเยน ภิกฺขู อปตฺตกํ อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๗๐ฯ๑ฯ๒": "หตฺเถสุ ปิณฺฑาย จรนฺติฯ ",
  "ปฺลิ-ตฺวฺ-กฺทฺ๑:๗๐ฯ๑ฯ๓": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๗๐ฯ๑ฯ๔": "“เสยฺยถาปิ ติตฺถิยา”ติฯ ",
  "ปฺลิ-ตฺวฺ-กฺทฺ๑:๗๐ฯ๑ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๐ฯ๑ฯ๖": "“น, ภิกฺขเว, อปตฺตโก อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๐ฯ๑ฯ๗": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๐ฯ๒ฯ๑": "เตน โข ปน สมเยน ภิกฺขู อจีวรกํ อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๗๐ฯ๒ฯ๒": "นคฺคา ปิณฺฑาย จรนฺติฯ ",
  "ปฺลิ-ตฺวฺ-กฺทฺ๑:๗๐ฯ๒ฯ๓": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๗๐ฯ๒ฯ๔": "“เสยฺยถาปิ ติตฺถิยา”ติฯ ",
  "ปฺลิ-ตฺวฺ-กฺทฺ๑:๗๐ฯ๒ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๐ฯ๒ฯ๖": "“น, ภิกฺขเว, อจีวรโก อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๐ฯ๒ฯ๗": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๐ฯ๓ฯ๑": "เตน โข ปน สมเยน ภิกฺขู อปตฺตจีวรกํ อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๗๐ฯ๓ฯ๒": "นคฺคา หตฺเถสุ ปิณฺฑาย จรนฺติฯ ",
  "ปฺลิ-ตฺวฺ-กฺทฺ๑:๗๐ฯ๓ฯ๓": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๗๐ฯ๓ฯ๔": "“เสยฺยถาปิ ติตฺถิยา”ติฯ ",
  "ปฺลิ-ตฺวฺ-กฺทฺ๑:๗๐ฯ๓ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๐ฯ๓ฯ๖": "“น, ภิกฺขเว, อปตฺตจีวรโก อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๐ฯ๓ฯ๗": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๐ฯ๔ฯ๑": "เตน โข ปน สมเยน ภิกฺขู ยาจิตเกน ปตฺเตน อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๗๐ฯ๔ฯ๒": "อุปสมฺปนฺเน ปตฺตํ ปฏิหรนฺติฯ ",
  "ปฺลิ-ตฺวฺ-กฺทฺ๑:๗๐ฯ๔ฯ๓": "หตฺเถสุ ปิณฺฑาย จรนฺติฯ ",
  "ปฺลิ-ตฺวฺ-กฺทฺ๑:๗๐ฯ๔ฯ๔": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๗๐ฯ๔ฯ๕": "“เสยฺยถาปิ ติตฺถิยา”ติฯ ",
  "ปฺลิ-ตฺวฺ-กฺทฺ๑:๗๐ฯ๔ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๐ฯ๔ฯ๗": "“น, ภิกฺขเว, ยาจิตเกน ปตฺเตน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๐ฯ๔ฯ๘": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๐ฯ๕ฯ๑": "เตน โข ปน สมเยน ภิกฺขู ยาจิตเกน จีวเรน อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๗๐ฯ๕ฯ๒": "อุปสมฺปนฺเน จีวรํ ปฏิหรนฺติฯ ",
  "ปฺลิ-ตฺวฺ-กฺทฺ๑:๗๐ฯ๕ฯ๓": "นคฺคา ปิณฺฑาย จรนฺติฯ ",
  "ปฺลิ-ตฺวฺ-กฺทฺ๑:๗๐ฯ๕ฯ๔": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๗๐ฯ๕ฯ๕": "“เสยฺยถาปิ ติตฺถิยา”ติฯ ",
  "ปฺลิ-ตฺวฺ-กฺทฺ๑:๗๐ฯ๕ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๐ฯ๕ฯ๗": "“น, ภิกฺขเว, ยาจิตเกน จีวเรน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๐ฯ๕ฯ๘": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๐ฯ๖ฯ๑": "เตน โข ปน สมเยน ภิกฺขู ยาจิตเกน ปตฺตจีวเรน อุปสมฺปาเทนฺติฯ ",
  "ปฺลิ-ตฺวฺ-กฺทฺ๑:๗๐ฯ๖ฯ๒": "อุปสมฺปนฺเน ปตฺตจีวรํ ปฏิหรนฺติฯ ",
  "ปฺลิ-ตฺวฺ-กฺทฺ๑:๗๐ฯ๖ฯ๓": "นคฺคา หตฺเถสุ ปิณฺฑาย จรนฺติฯ ",
  "ปฺลิ-ตฺวฺ-กฺทฺ๑:๗๐ฯ๖ฯ๔": "มนุสฺสา อุชฺฌายนฺติ ขิยฺยนฺติ วิปาเจนฺติ—",
  "ปฺลิ-ตฺวฺ-กฺทฺ๑:๗๐ฯ๖ฯ๕": "“เสยฺยถาปิ ติตฺถิยา”ติฯ ",
  "ปฺลิ-ตฺวฺ-กฺทฺ๑:๗๐ฯ๖ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๐ฯ๖ฯ๗": "“น, ภิกฺขเว, ยาจิตเกน ปตฺตจีวเรน อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๐ฯ๖ฯ๘": "โย อุปสมฺปาเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๐ฯ๖ฯ๙": "เนาปสมฺปาเทตพฺเพกวีสติวาโร นิฏฺฐิโตฯ ",
  "ปฺลิ-ตฺวฺ-กฺทฺ๑:๗๑ฯ๑ฯ๐": "๕๗ฯ นปพฺพาเชตพฺพทฺวตฺตึสวาร ",
  "ปฺลิ-ตฺวฺ-กฺทฺ๑:๗๑ฯ๑ฯ๑": "เตน โข ปน สมเยน ภิกฺขู หตฺถจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒": "ปาทจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๓": "หตฺถปาทจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๔": "กณฺณจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๕": "นาสจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๖": "กณฺณนาสจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๗": "องฺคุลิจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๘": "อฬจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๙": "กณฺฑรจฺฉินฺนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๐": "ผณหตฺถกํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๑": "ขุชฺชํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๒": "วามนํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๓": "คลคณฺฑึ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๔": "ลกฺขณาหตํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๕": "กสาหตํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๖": "ลิขิตกํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๗": "สีปทึ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๘": "ปาปโรคึ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๑๙": "ปริสทูสกํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๐": "กาณํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๑": "กุณึ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๒": "ขญฺชํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๓": "ปกฺขหตํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๔": "ฉินฺนิริยาปถํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๕": "ชราทุพฺพลํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๖": "อนฺธํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๗": "มูคํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๘": "พธิรํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๒๙": "อนฺธมูคํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๓๐": "อนฺธพธิรํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๓๑": "มูคพธิรํ ปพฺพาเชนฺติ …เป… ",
  "ปฺลิ-ตฺวฺ-กฺทฺ๑:๗๑ฯ๑ฯ๓๒": "อนฺธมูคพธิรํ ปพฺพาเชนฺติฯ ",
  "ปฺลิ-ตฺวฺ-กฺทฺ๑:๗๑ฯ๑ฯ๓๓": "ภควโต เอตมตฺถํ อาโรเจสุํ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑": "“น, ภิกฺขเว, หตฺถจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒": "น, ภิกฺขเว, ปาทจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๓": "น, ภิกฺขเว, หตฺถปาทจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๔": "น, ภิกฺขเว, กณฺณจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๕": "น, ภิกฺขเว, นาสจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๖": "น, ภิกฺขเว, กณฺณนาสจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๗": "น, ภิกฺขเว, องฺคุลิจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๘": "น, ภิกฺขเว, อฬจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๙": "น, ภิกฺขเว, กณฺฑรจฺฉินฺโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๐": "น, ภิกฺขเว, ผณหตฺถโก ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๑": "น, ภิกฺขเว, ขุชฺโช ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๒": "น, ภิกฺขเว, วามโน ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๓": "น, ภิกฺขเว, คลคณฺฑี ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๔": "น, ภิกฺขเว, ลกฺขณาหโต ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๕": "น, ภิกฺขเว, กสาหโต ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๖": "น, ภิกฺขเว, ลิขิตโก ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๗": "น, ภิกฺขเว, สีปที ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๘": "น, ภิกฺขเว, ปาปโรคี ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๑๙": "น, ภิกฺขเว, ปริสทูสโก ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๐": "น, ภิกฺขเว, กาโณ ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๑": "น, ภิกฺขเว, กุณี ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๒": "น, ภิกฺขเว, ขญฺโช ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๓": "น, ภิกฺขเว, ปกฺขหโต ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๔": "น, ภิกฺขเว, ฉินฺนิริยาปโถ ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๕": "น, ภิกฺขเว, ชราทุพฺพโล ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๖": "น, ภิกฺขเว, อนฺโธ ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๗": "น, ภิกฺขเว, มูโค ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๘": "น, ภิกฺขเว, พธิโร ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๒๙": "น, ภิกฺขเว, อนฺธมูโค ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๓๐": "น, ภิกฺขเว, อนฺธพธิโร ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๓๑": "น, ภิกฺขเว, มูคพธิโร ปพฺพาเชตพฺโพ …เป… ",
  "ปฺลิ-ตฺวฺ-กฺทฺ๑:๗๑ฯ๒ฯ๓๒": "น, ภิกฺขเว, อนฺธมูคพธิโร ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๗๑ฯ๒ฯ๓๓": "โย ปพฺพาเชยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๑ฯ๒ฯ๓๔": "นปพฺพาเชตพฺพทฺวตฺตึสวาโร นิฏฺฐิโตฯ ",
  "ปฺลิ-ตฺวฺ-กฺทฺ๑:๗๑ฯ๒ฯ๓๕": "ทายชฺชภาณวาโร นิฏฺฐิโต นวโมฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๐": "๕๘ฯ อลชฺชีนิสฺสยวตฺถุ ",
  "ปฺลิ-ตฺวฺ-กฺทฺ๑:๗๒ฯ๑ฯ๑": "เตน โข ปน สมเยน ฉพฺพคฺคิยา ภิกฺขู อลชฺชีนํ นิสฺสยํ เทนฺติฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๓": "“น, ภิกฺขเว, อลชฺชีนํ นิสฺสโย ทาตพฺโพฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๔": "โย ทเทยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๕": "เตน โข ปน สมเยน ภิกฺขู อลชฺชีนํ นิสฺสาย วสนฺติฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๖": "เตปิ นจิรเสฺสว อลชฺชิโน โหนฺติ ปาปกาฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๗": "ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๘": "“น, ภิกฺขเว, อลชฺชีนํ นิสฺสาย วตฺถพฺพํฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๙": "โย วเสยฺย, อาปตฺติ ทุกฺกฏสฺสา”ติฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๑๐": "อถ โข ภิกฺขูนํ เอตทโหสิ—",
  "ปฺลิ-ตฺวฺ-กฺทฺ๑:๗๒ฯ๑ฯ๑๑": "“ภควตา ปญฺญตฺตํ—",
  "ปฺลิ-ตฺวฺ-กฺทฺ๑:๗๒ฯ๑ฯ๑๒": "‘น อลชฺชีนํ นิสฺสโย ทาตพฺโพ, น อลชฺชีนํ นิสฺสาย วตฺถพฺพนฺ’ติฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๑๓": "กถํ นุ โข มยํ ชาเนยฺยาม ลชฺชึ วา อลชฺชึ วา”ติ? ",
  "ปฺลิ-ตฺวฺ-กฺทฺ๑:๗๒ฯ๑ฯ๑๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๒ฯ๑ฯ๑๕": "“อนุชานามิ, ภิกฺขเว, จตูหปญฺจาหํ อาคเมตุํ ยาว ภิกฺขุสภาคตํ ชานามี”ติฯ ",
  "ปฺลิ-ตฺวฺ-กฺทฺ๑:๗๓ฯ๑ฯ๐": "๕๙ฯ คมิกาทินิสฺสยวตฺถุ ",
  "ปฺลิ-ตฺวฺ-กฺทฺ๑:๗๓ฯ๑ฯ๑": "เตน โข ปน สมเยน อญฺญตโร ภิกฺขุ โกสเลสุ ชนปเท อทฺธานมคฺคปฺปฏิปนฺโน โหติฯ ",
  "ปฺลิ-ตฺวฺ-กฺทฺ๑:๗๓ฯ๑ฯ๒": "อถ โข ตสฺส ภิกฺขุโน เอตทโหสิ—",
  "ปฺลิ-ตฺวฺ-กฺทฺ๑:๗๓ฯ๑ฯ๓": "“ภควตา ปญฺญตฺตํ—",
  "ปฺลิ-ตฺวฺ-กฺทฺ๑:๗๓ฯ๑ฯ๔": "‘น อนิสฺสิเตน วตฺถพฺพนฺ’ติฯ ",
  "ปฺลิ-ตฺวฺ-กฺทฺ๑:๗๓ฯ๑ฯ๕": "อหญฺจมฺหิ นิสฺสยกรณีโย อทฺธานมคฺคปฺปฏิปนฺโน, กถํ นุ โข มยา ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑:๗๓ฯ๑ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๓ฯ๑ฯ๗": "“อนุชานามิ, ภิกฺขเว, อทฺธานมคฺคปฺปฏิปนฺเนน ภิกฺขุนา นิสฺสยํ อลภมาเนน อนิสฺสิเตน วตฺถุนฺ”ติฯ ",
  "ปฺลิ-ตฺวฺ-กฺทฺ๑:๗๓ฯ๒ฯ๑": "เตน โข ปน สมเยน เทฺว ภิกฺขู โกสเลสุ ชนปเท อทฺธานมคฺคปฺปฏิปนฺนา โหนฺติฯ ",
  "ปฺลิ-ตฺวฺ-กฺทฺ๑:๗๓ฯ๒ฯ๒": "เต อญฺญตรํ อาวาสํ อุปคจฺฉึสุฯ ",
  "ปฺลิ-ตฺวฺ-กฺทฺ๑:๗๓ฯ๒ฯ๓": "ตตฺถ เอโก ภิกฺขุ คิลาโน โหติฯ ",
  "ปฺลิ-ตฺวฺ-กฺทฺ๑:๗๓ฯ๒ฯ๔": "อถ โข ตสฺส คิลานสฺส ภิกฺขุโน เอตทโหสิ—",
  "ปฺลิ-ตฺวฺ-กฺทฺ๑:๗๓ฯ๒ฯ๕": "“ภควตา ปญฺญตฺตํ—",
  "ปฺลิ-ตฺวฺ-กฺทฺ๑:๗๓ฯ๒ฯ๖": "‘น อนิสฺสิเตน วตฺถพฺพนฺ’ติฯ ",
  "ปฺลิ-ตฺวฺ-กฺทฺ๑:๗๓ฯ๒ฯ๗": "อหญฺจมฺหิ นิสฺสยกรณีโย คิลาโน, กถํ นุ โข มยา ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑:๗๓ฯ๒ฯ๘": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๓ฯ๒ฯ๙": "“อนุชานามิ, ภิกฺขเว, คิลาเนน ภิกฺขุนา นิสฺสยํ อลภมาเนน อนิสฺสิเตน วตฺถุนฺ”ติฯ ",
  "ปฺลิ-ตฺวฺ-กฺทฺ๑:๗๓ฯ๓ฯ๑": "อถ โข ตสฺส คิลานุปฏฺฐากสฺส ภิกฺขุโน เอตทโหสิ—",
  "ปฺลิ-ตฺวฺ-กฺทฺ๑:๗๓ฯ๓ฯ๒": "“ภควตา ปญฺญตฺตํ—",
  "ปฺลิ-ตฺวฺ-กฺทฺ๑:๗๓ฯ๓ฯ๓": "‘น อนิสฺสิเตน วตฺถพฺพนฺ’ติฯ ",
  "ปฺลิ-ตฺวฺ-กฺทฺ๑:๗๓ฯ๓ฯ๔": "อหญฺจมฺหิ นิสฺสยกรณีโย, อยญฺจ ภิกฺขุ คิลาโน, กถํ นุ โข มยา ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑:๗๓ฯ๓ฯ๕": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๓ฯ๓ฯ๖": "“อนุชานามิ, ภิกฺขเว, คิลานุปฏฺฐาเกน ภิกฺขุนา นิสฺสยํ อลภมาเนน ยาจิยมาเนน อนิสฺสิเตน วตฺถุนฺ”ติฯ ",
  "ปฺลิ-ตฺวฺ-กฺทฺ๑:๗๓ฯ๔ฯ๑": "เตน โข ปน สมเยน อญฺญตโร ภิกฺขุ อรญฺเญ วิหรติฯ ",
  "ปฺลิ-ตฺวฺ-กฺทฺ๑:๗๓ฯ๔ฯ๒": "ตสฺส จ ตสฺมึ เสนาสเน ผาสุ โหติฯ ",
  "ปฺลิ-ตฺวฺ-กฺทฺ๑:๗๓ฯ๔ฯ๓": "อถ โข ตสฺส ภิกฺขุโน เอตทโหสิ—",
  "ปฺลิ-ตฺวฺ-กฺทฺ๑:๗๓ฯ๔ฯ๔": "“ภควตา ปญฺญตฺตํ—",
  "ปฺลิ-ตฺวฺ-กฺทฺ๑:๗๓ฯ๔ฯ๕": "‘น อนิสฺสิเตน วตฺถพฺพนฺ’ติฯ ",
  "ปฺลิ-ตฺวฺ-กฺทฺ๑:๗๓ฯ๔ฯ๖": "อหญฺจมฺหิ นิสฺสยกรณีโย อรญฺเญ วิหรามิ, มยฺหญฺจ อิมสฺมึ เสนาสเน ผาสุ โหติ, กถํ นุ โข มยา ปฏิปชฺชิตพฺพนฺ”ติ? ",
  "ปฺลิ-ตฺวฺ-กฺทฺ๑:๗๓ฯ๔ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๓ฯ๔ฯ๘": "“อนุชานามิ, ภิกฺขเว, อารญฺญิเกน ภิกฺขุนา ผาสุวิหารํ สลฺลกฺเขนฺเตน นิสฺสยํ อลภมาเนน อนิสฺสิเตน วตฺถุํ—",
  "ปฺลิ-ตฺวฺ-กฺทฺ๑:๗๓ฯ๔ฯ๙": "ยทา ปติรูโป นิสฺสยทายโก อาคจฺฉิสฺสติ, ตทา ตสฺส นิสฺสาย วสิสฺสามี”ติฯ ",
  "ปฺลิ-ตฺวฺ-กฺทฺ๑:๗๔ฯ๑ฯ๐": "๖๐ฯ โคตฺเตนอนุสฺสาวนานุชานน ",
  "ปฺลิ-ตฺวฺ-กฺทฺ๑:๗๔ฯ๑ฯ๑": "เตน โข ปน สมเยน อายสฺมโต มหากสฺสปสฺส อุปสมฺปทาเปกฺโข โหติฯ ",
  "ปฺลิ-ตฺวฺ-กฺทฺ๑:๗๔ฯ๑ฯ๒": "อถ โข อายสฺมา มหากสฺสโป อายสฺมโต อานนฺทสฺส สนฺติเก ทูตํ ปาเหสิ—",
  "ปฺลิ-ตฺวฺ-กฺทฺ๑:๗๔ฯ๑ฯ๓": "“อาคจฺฉตุ อานนฺโท อิมํ อนุสฺสาเวสฺสตู”ติฯ ",
  "ปฺลิ-ตฺวฺ-กฺทฺ๑:๗๔ฯ๑ฯ๔": "อายสฺมา อานนฺโท เอวมาห—",
  "ปฺลิ-ตฺวฺ-กฺทฺ๑:๗๔ฯ๑ฯ๕": "“นาหํ อุสฺสหามิ เถรสฺส นามํ คเหตุํ, ครุ เม เถโร”ติฯ ",
  "ปฺลิ-ตฺวฺ-กฺทฺ๑:๗๔ฯ๑ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๔ฯ๑ฯ๗": "“อนุชานามิ, ภิกฺขเว, โคตฺเตนปิ อนุสฺสาเวตุนฺ”ติฯ ",
  "ปฺลิ-ตฺวฺ-กฺทฺ๑:๗๔ฯ๒ฯ๐": "๖๑ฯ เทฺวอุปสมฺปทาเปกฺขาทิวตฺถุ ",
  "ปฺลิ-ตฺวฺ-กฺทฺ๑:๗๔ฯ๒ฯ๑": "เตน โข ปน สมเยน อายสฺมโต มหากสฺสปสฺส เทฺว อุปสมฺปทาเปกฺขา โหนฺติฯ ",
  "ปฺลิ-ตฺวฺ-กฺทฺ๑:๗๔ฯ๒ฯ๒": "เต วิวทนฺติ—",
  "ปฺลิ-ตฺวฺ-กฺทฺ๑:๗๔ฯ๒ฯ๓": "“อหํ ปฐมํ อุปสมฺปชฺชิสฺสามิ, อหํ ปฐมํ อุปสมฺปชฺชิสฺสามี”ติฯ ",
  "ปฺลิ-ตฺวฺ-กฺทฺ๑:๗๔ฯ๒ฯ๔": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๔ฯ๒ฯ๕": "“อนุชานามิ, ภิกฺขเว, เทฺว เอกานุสฺสาวเน กาตุนฺ”ติฯ ",
  "ปฺลิ-ตฺวฺ-กฺทฺ๑:๗๔ฯ๓ฯ๑": "เตน โข ปน สมเยน สมฺพหุลานํ เถรานํ อุปสมฺปทาเปกฺขา โหนฺติฯ ",
  "ปฺลิ-ตฺวฺ-กฺทฺ๑:๗๔ฯ๓ฯ๒": "เต วิวทนฺติ—",
  "ปฺลิ-ตฺวฺ-กฺทฺ๑:๗๔ฯ๓ฯ๓": "“อหํ ปฐมํ อุปสมฺปชฺชิสฺสามิ, อหํ ปฐมํ อุปสมฺปชฺชิสฺสามี”ติฯ ",
  "ปฺลิ-ตฺวฺ-กฺทฺ๑:๗๔ฯ๓ฯ๔": "เถรา เอวมาหํสุ—",
  "ปฺลิ-ตฺวฺ-กฺทฺ๑:๗๔ฯ๓ฯ๕": "“หนฺท มยํ, อาวุโส, สพฺเพว เอกานุสฺสาวเน กโรมา”ติฯ ",
  "ปฺลิ-ตฺวฺ-กฺทฺ๑:๗๔ฯ๓ฯ๖": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๔ฯ๓ฯ๗": "“อนุชานามิ, ภิกฺขเว, เทฺว ตโย เอกานุสฺสาวเน กาตุํ, ตญฺจ โข เอเกน อุปชฺฌาเยน, น เตฺวว นานุปชฺฌาเยนา”ติฯ ",
  "ปฺลิ-ตฺวฺ-กฺทฺ๑:๗๕ฯ๑ฯ๐": "๖๒ฯ คพฺภวีสูปสมฺปทานุชานน ",
  "ปฺลิ-ตฺวฺ-กฺทฺ๑:๗๕ฯ๑ฯ๑": "เตน โข ปน สมเยน อายสฺมา กุมารกสฺสโป คพฺภวีโส อุปสมฺปนฺโน อโหสิฯ ",
  "ปฺลิ-ตฺวฺ-กฺทฺ๑:๗๕ฯ๑ฯ๒": "อถ โข อายสฺมโต กุมารกสฺสปสฺส เอตทโหสิ—",
  "ปฺลิ-ตฺวฺ-กฺทฺ๑:๗๕ฯ๑ฯ๓": "“ภควตา ปญฺญตฺตํ—",
  "ปฺลิ-ตฺวฺ-กฺทฺ๑:๗๕ฯ๑ฯ๔": "‘น อูนวีสติวโสฺส ปุคฺคโล อุปสมฺปาเทตพฺโพ’ติฯ ",
  "ปฺลิ-ตฺวฺ-กฺทฺ๑:๗๕ฯ๑ฯ๕": "อหญฺจมฺหิ คพฺภวีโส อุปสมฺปนฺโนฯ ",
  "ปฺลิ-ตฺวฺ-กฺทฺ๑:๗๕ฯ๑ฯ๖": "อุปสมฺปนฺโน นุ โขมฺหิ, นนุ โข อุปสมฺปนฺโน”ติ? ",
  "ปฺลิ-ตฺวฺ-กฺทฺ๑:๗๕ฯ๑ฯ๗": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๕ฯ๑ฯ๘": "ยํ, ภิกฺขเว, มาตุกุจฺฉิสฺมึ ปฐมํ จิตฺตํ อุปฺปนฺนํ, ปฐมํ วิญฺญาณํ ปาตุภูตํ, ตทุปาทาย สาวสฺส ชาติฯ ",
  "ปฺลิ-ตฺวฺ-กฺทฺ๑:๗๕ฯ๑ฯ๙": "“อนุชานามิ, ภิกฺขเว, คพฺภวีสํ อุปสมฺปาเทตุนฺ”ติฯ ",
  "ปฺลิ-ตฺวฺ-กฺทฺ๑:๗๖ฯ๑ฯ๐": "๖๓ฯ อุปสมฺปทาวิธิ ",
  "ปฺลิ-ตฺวฺ-กฺทฺ๑:๗๖ฯ๑ฯ๑": "เตน โข ปน สมเยน อุปสมฺปนฺนา ทิสฺสนฺติ กุฏฺฐิกาปิ คณฺฑิกาปิ กิลาสิกาปิ โสสิกาปิ อปมาริกาปิฯ ",
  "ปฺลิ-ตฺวฺ-กฺทฺ๑:๗๖ฯ๑ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๖ฯ๑ฯ๓": "“อนุชานามิ, ภิกฺขเว, อุปสมฺปาเทนฺเตน เตรส อนฺตรายิเก ธมฺเม ปุจฺฉิตุํฯ ",
  "ปฺลิ-ตฺวฺ-กฺทฺ๑:๗๖ฯ๑ฯ๔": "เอวญฺจ ปน, ภิกฺขเว, ปุจฺฉิตพฺโพ—",
  "ปฺลิ-ตฺวฺ-กฺทฺ๑:๗๖ฯ๑ฯ๕": "‘สนฺติ เต เอวรูปา อาพาธา—",
  "ปฺลิ-ตฺวฺ-กฺทฺ๑:๗๖ฯ๑ฯ๖": "กุฏฺฐํ, คณฺโฑ, กิลาโส, โสโส, อปมาโร? ",
  "ปฺลิ-ตฺวฺ-กฺทฺ๑:๗๖ฯ๑ฯ๗": "มนุโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๑ฯ๘": "ปุริโสสิ? ",
  "ปฺลิ-ตฺวฺ-กฺทฺ๑:๗๖ฯ๑ฯ๙": "ภุชิโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๑ฯ๑๐": "อณโณสิ? ",
  "ปฺลิ-ตฺวฺ-กฺทฺ๑:๗๖ฯ๑ฯ๑๑": "นสิ ราชภโฏ? ",
  "ปฺลิ-ตฺวฺ-กฺทฺ๑:๗๖ฯ๑ฯ๑๒": "อนุญฺญาโตสิ มาตาปิตูหิ? ",
  "ปฺลิ-ตฺวฺ-กฺทฺ๑:๗๖ฯ๑ฯ๑๓": "ปริปุณฺณวีสติวโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๑ฯ๑๔": "ปริปุณฺณํ เต ปตฺตจีวรํ? ",
  "ปฺลิ-ตฺวฺ-กฺทฺ๑:๗๖ฯ๑ฯ๑๕": "กึนาโมสิ? ",
  "ปฺลิ-ตฺวฺ-กฺทฺ๑:๗๖ฯ๑ฯ๑๖": "โกนาโม เต อุปชฺฌาโย’”ติ? ",
  "ปฺลิ-ตฺวฺ-กฺทฺ๑:๗๖ฯ๒ฯ๑": "เตน โข ปน สมเยน ภิกฺขู อนนุสิฏฺเฐ อุปสมฺปทาเปกฺเข อนฺตรายิเก ธมฺเม ปุจฺฉนฺติฯ ",
  "ปฺลิ-ตฺวฺ-กฺทฺ๑:๗๖ฯ๒ฯ๒": "อุปสมฺปทาเปกฺขา วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
  "ปฺลิ-ตฺวฺ-กฺทฺ๑:๗๖ฯ๒ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๖ฯ๒ฯ๔": "“อนุชานามิ, ภิกฺขเว, ปฐมํ อนุสาสิตฺวา ปจฺฉา อนฺตรายิเก ธมฺเม ปุจฺฉิตุนฺ”ติฯ ",
  "ปฺลิ-ตฺวฺ-กฺทฺ๑:๗๖ฯ๓ฯ๑": "ตตฺเถว สงฺฆมชฺเฌ อนุสาสนฺติฯ ",
  "ปฺลิ-ตฺวฺ-กฺทฺ๑:๗๖ฯ๓ฯ๒": "อุปสมฺปทาเปกฺขา ตเถว วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
  "ปฺลิ-ตฺวฺ-กฺทฺ๑:๗๖ฯ๓ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๖ฯ๓ฯ๔": "“อนุชานามิ, ภิกฺขเว, เอกมนฺตํ อนุสาสิตฺวา สงฺฆมชฺเฌ อนฺตรายิเก ธมฺเม ปุจฺฉิตุํฯ ",
  "ปฺลิ-ตฺวฺ-กฺทฺ๑:๗๖ฯ๓ฯ๕": "เอวญฺจ ปน, ภิกฺขเว, อนุสาสิตพฺโพ—",
  "ปฺลิ-ตฺวฺ-กฺทฺ๑:๗๖ฯ๓ฯ๖": "ปฐมํ อุปชฺฌํ คาหาเปตพฺโพฯ ",
  "ปฺลิ-ตฺวฺ-กฺทฺ๑:๗๖ฯ๓ฯ๗": "อุปชฺฌํ คาหาเปตฺวา ปตฺตจีวรํ อาจิกฺขิตพฺพํ—",
  "ปฺลิ-ตฺวฺ-กฺทฺ๑:๗๖ฯ๓ฯ๘": "‘อยํ เต ปตฺโต, อยํ สงฺฆาฏิ, อยํ อุตฺตราสงฺโค, อยํ อนฺตรวาสโกฯ ",
  "ปฺลิ-ตฺวฺ-กฺทฺ๑:๗๖ฯ๓ฯ๙": "คจฺฉ, อมุมฺหิ โอกาเส ติฏฺฐาหี’”ติฯ ",
  "ปฺลิ-ตฺวฺ-กฺทฺ๑:๗๖ฯ๔ฯ๑": "พาลา อพฺยตฺตา อนุสาสนฺติฯ ",
  "ปฺลิ-ตฺวฺ-กฺทฺ๑:๗๖ฯ๔ฯ๒": "ทุรนุสิฏฺฐา อุปสมฺปทาเปกฺขา วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
  "ปฺลิ-ตฺวฺ-กฺทฺ๑:๗๖ฯ๔ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๖ฯ๔ฯ๔": "“น, ภิกฺขเว, พาเลน อพฺยตฺเตน อนุสาสิตพฺโพฯ ",
  "ปฺลิ-ตฺวฺ-กฺทฺ๑:๗๖ฯ๔ฯ๕": "โย อนุสาเสยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๗๖ฯ๔ฯ๖": "อนุชานามิ, ภิกฺขเว, พฺยตฺเตน ภิกฺขุนา ปฏิพเลน อนุสาสิตุนฺ”ติฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๑": "อสมฺมตา อนุสาสนฺติฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๒": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๓": "“น, ภิกฺขเว, อสมฺมเตน อนุสาสิตพฺโพฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๔": "โย อนุสาเสยฺย, อาปตฺติ ทุกฺกฏสฺสฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๕": "อนุชานามิ, ภิกฺขเว, สมฺมเตน อนุสาสิตุํฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๖": "เอวญฺจ ปน, ภิกฺขเว, สมฺมนฺนิตพฺโพ—",
  "ปฺลิ-ตฺวฺ-กฺทฺ๑:๗๖ฯ๕ฯ๗": "อตฺตนา วา อตฺตานํ สมฺมนฺนิตพฺพํ, ปเรน วา ปโร สมฺมนฺนิตพฺโพฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๘": "กถญฺจ อตฺตนาว อตฺตานํ สมฺมนฺนิตพฺพํ? ",
  "ปฺลิ-ตฺวฺ-กฺทฺ๑:๗๖ฯ๕ฯ๙": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑:๗๖ฯ๕ฯ๑๐": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๑๑": "อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๑๒": "ยทิ สงฺฆสฺส ปตฺตกลฺลํ, อหํ อิตฺถนฺนามํ อนุสาเสยฺยนฺ’ติฯ ",
  "ปฺลิ-ตฺวฺ-กฺทฺ๑:๗๖ฯ๕ฯ๑๓": "เอวํ อตฺตนาว อตฺตานํ สมฺมนฺนิตพฺพํฯ ",
  "ปฺลิ-ตฺวฺ-กฺทฺ๑:๗๖ฯ๖ฯ๑": "กถญฺจ ปน ปเรน ปโร สมฺมนฺนิตพฺโพ? ",
  "ปฺลิ-ตฺวฺ-กฺทฺ๑:๗๖ฯ๖ฯ๒": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑:๗๖ฯ๖ฯ๓": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๗๖ฯ๖ฯ๔": "อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๗๖ฯ๖ฯ๕": "ยทิ สงฺฆสฺส ปตฺตกลฺลํ, อิตฺถนฺนาโม อิตฺถนฺนามํ อนุสาเสยฺยา’ติฯ ",
  "ปฺลิ-ตฺวฺ-กฺทฺ๑:๗๖ฯ๖ฯ๖": "เอวํ ปเรน ปโร สมฺมนฺนิตพฺโพฯ ",
  "ปฺลิ-ตฺวฺ-กฺทฺ๑:๗๖ฯ๗ฯ๑": "เตน สมฺมเตน ภิกฺขุนา อุปสมฺปทาเปกฺโข อุปสงฺกมิตฺวา เอวมสฺส วจนีโย—",
  "ปฺลิ-ตฺวฺ-กฺทฺ๑:๗๖ฯ๗ฯ๒": "‘สุณสิ, อิตฺถนฺนาม, อยํ เต สจฺจกาโล ภูตกาโลฯ ",
  "ปฺลิ-ตฺวฺ-กฺทฺ๑:๗๖ฯ๗ฯ๓": "ยํ ชาตํ ตํ สงฺฆมชฺเฌ ปุจฺฉนฺเต สนฺตํ อตฺถีติ วตฺตพฺพํ, อสนฺตํ นตฺถีติ วตฺตพฺพํฯ ",
  "ปฺลิ-ตฺวฺ-กฺทฺ๑:๗๖ฯ๗ฯ๔": "มา โข วิตฺถายิ, มา โข มงฺกุ อโหสิฯ ",
  "ปฺลิ-ตฺวฺ-กฺทฺ๑:๗๖ฯ๗ฯ๕": "เอวํ ตํ ปุจฺฉิสฺสนฺติ—",
  "ปฺลิ-ตฺวฺ-กฺทฺ๑:๗๖ฯ๗ฯ๖": "สนฺติ เต เอวรูปา อาพาธา—",
  "ปฺลิ-ตฺวฺ-กฺทฺ๑:๗๖ฯ๗ฯ๗": "กุฏฺฐํ, คณฺโฑ, กิลาโส, โสโส, อปมาโร? ",
  "ปฺลิ-ตฺวฺ-กฺทฺ๑:๗๖ฯ๗ฯ๘": "มนุโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๗ฯ๙": "ปุริโสสิ? ",
  "ปฺลิ-ตฺวฺ-กฺทฺ๑:๗๖ฯ๗ฯ๑๐": "ภุชิโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๗ฯ๑๑": "อณโณสิ? ",
  "ปฺลิ-ตฺวฺ-กฺทฺ๑:๗๖ฯ๗ฯ๑๒": "นสิ ราชภโฏ? ",
  "ปฺลิ-ตฺวฺ-กฺทฺ๑:๗๖ฯ๗ฯ๑๓": "อนุญฺญาโตสิ มาตาปิตูหิ? ",
  "ปฺลิ-ตฺวฺ-กฺทฺ๑:๗๖ฯ๗ฯ๑๔": "ปริปุณฺณวีสติวโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๗ฯ๑๕": "ปริปุณฺณํ เต ปตฺตจีวรํ? ",
  "ปฺลิ-ตฺวฺ-กฺทฺ๑:๗๖ฯ๗ฯ๑๖": "กึนาโมสิ? ",
  "ปฺลิ-ตฺวฺ-กฺทฺ๑:๗๖ฯ๗ฯ๑๗": "โกนาโม เต อุปชฺฌาโย’”ติ? ",
  "ปฺลิ-ตฺวฺ-กฺทฺ๑:๗๖ฯ๘ฯ๑": "เอกโต อาคจฺฉนฺติฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๒": "“น, ภิกฺขเว, เอกโต อาคนฺตพฺพํฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๓": "อนุสาสเกน ปฐมตรํ อาคนฺตฺวา สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑:๗๖ฯ๘ฯ๔": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๕": "อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๖": "อนุสิฏฺโฐ โส มยาฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๗": "ยทิ สงฺฆสฺส ปตฺตกลฺลํ, อิตฺถนฺนาโม อาคจฺเฉยฺยา’ติฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๘": "‘อาคจฺฉาหี’ติ วตฺตพฺโพฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๙": "เอกํสํ อุตฺตราสงฺคํ การาเปตฺวา ภิกฺขูนํ ปาเท วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา อุปสมฺปทํ ยาจาเปตพฺโพ—",
  "ปฺลิ-ตฺวฺ-กฺทฺ๑:๗๖ฯ๘ฯ๑๐": "‘สงฺฆํ, ภนฺเต, อุปสมฺปทํ ยาจามิฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๑๑": "อุลฺลุมฺปตุ มํ, ภนฺเต, สงฺโฆ อนุกมฺปํ อุปาทายฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๑๒": "ทุติยมฺปิ, ภนฺเต, สงฺฆํ อุปสมฺปทํ ยาจามิฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๑๓": "อุลฺลุมฺปตุ มํ, ภนฺเต, สงฺโฆ อนุกมฺปํ อุปาทายฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๑๔": "ตติยมฺปิ, ภนฺเต, สงฺฆํ อุปสมฺปทํ ยาจามิฯ ",
  "ปฺลิ-ตฺวฺ-กฺทฺ๑:๗๖ฯ๘ฯ๑๕": "อุลฺลุมฺปตุ มํ, ภนฺเต, สงฺโฆ อนุกมฺปํ อุปาทายา’ติฯ ",
  "ปฺลิ-ตฺวฺ-กฺทฺ๑:๗๖ฯ๙ฯ๑": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑:๗๖ฯ๙ฯ๒": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๗๖ฯ๙ฯ๓": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
  "ปฺลิ-ตฺวฺ-กฺทฺ๑:๗๖ฯ๙ฯ๔": "ยทิ สงฺฆสฺส ปตฺตกลฺลํ, อหํ อิตฺถนฺนามํ อนฺตรายิเก ธมฺเม ปุจฺเฉยฺยนฺติ? ",
  "ปฺลิ-ตฺวฺ-กฺทฺ๑:๗๖ฯ๙ฯ๕": "สุณสิ, อิตฺถนฺนาม, อยํ เต สจฺจกาโล ภูตกาโลฯ ",
  "ปฺลิ-ตฺวฺ-กฺทฺ๑:๗๖ฯ๙ฯ๖": "ยํ ชาตํ ตํ ปุจฺฉามิฯ ",
  "ปฺลิ-ตฺวฺ-กฺทฺ๑:๗๖ฯ๙ฯ๗": "สนฺตํ อตฺถีติ วตฺตพฺพํ, อสนฺตํ นตฺถีติ วตฺตพฺพํฯ ",
  "ปฺลิ-ตฺวฺ-กฺทฺ๑:๗๖ฯ๙ฯ๘": "สนฺติ เต เอวรูปา อาพาธา—",
  "ปฺลิ-ตฺวฺ-กฺทฺ๑:๗๖ฯ๙ฯ๙": "กุฏฺฐํ คณฺโฑ กิลาโส โสโส อปมาโร? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๐": "มนุโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๑": "ปุริโสสิ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๒": "ภุชิโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๓": "อณโณสิ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๔": "นสิ ราชภโฏ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๕": "อนุญฺญาโตสิ มาตาปิตูหิ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๖": "ปริปุณฺณวีสติวโสฺสสิ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๗": "ปริปุณฺณํ เต ปตฺตจีวรํ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๘": "กึนาโมสิ? ",
  "ปฺลิ-ตฺวฺ-กฺทฺ๑:๗๖ฯ๙ฯ๑๙": "โกนาโม เต อุปชฺฌาโย’ติ? ",
  "ปฺลิ-ตฺวฺ-กฺทฺ๑:๗๖ฯ๑๐ฯ๑": "พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
  "ปฺลิ-ตฺวฺ-กฺทฺ๑:๗๖ฯ๑๐ฯ๒": "‘สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๗๖ฯ๑๐ฯ๓": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโข, ปริสุทฺโธ อนฺตรายิเกหิ ธมฺเมหิ, ปริปุณฺณสฺส ปตฺตจีวรํฯ ",
  "ปฺลิ-ตฺวฺ-กฺทฺ๑:๗๖ฯ๑๐ฯ๔": "อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๐ฯ๕": "ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๐ฯ๖": "เอสา ญตฺติฯ ",
  "ปฺลิ-ตฺวฺ-กฺทฺ๑:๗๖ฯ๑๑ฯ๑": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๗๖ฯ๑๑ฯ๒": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโข, ปริสุทฺโธ อนฺตรายิเกหิ ธมฺเมหิ, ปริปุณฺณสฺส ปตฺตจีวรํฯ ",
  "ปฺลิ-ตฺวฺ-กฺทฺ๑:๗๖ฯ๑๑ฯ๓": "อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๑ฯ๔": "สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๑ฯ๕": "ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
  "ปฺลิ-ตฺวฺ-กฺทฺ๑:๗๖ฯ๑๑ฯ๖": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑": "ทุติยมฺปิ เอตมตฺถํ วทามิ—",
  "ปฺลิ-ตฺวฺ-กฺทฺ๑:๗๖ฯ๑๒ฯ๒": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๓": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโข, ปริสุทฺโธ อนฺตรายิเกหิ ธมฺเมหิ, ปริปุณฺณสฺส ปตฺตจีวรํฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๔": "อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๕": "สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๖": "ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
  "ปฺลิ-ตฺวฺ-กฺทฺ๑:๗๖ฯ๑๒ฯ๗": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๘": "ตติยมฺปิ เอตมตฺถํ วทามิ—",
  "ปฺลิ-ตฺวฺ-กฺทฺ๑:๗๖ฯ๑๒ฯ๙": "สุณาตุ เม, ภนฺเต, สงฺโฆฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑๐": "อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโข, ปริสุทฺโธ อนฺตรายิเกหิ ธมฺเมหิ, ปริปุณฺณสฺส ปตฺตจีวรํฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑๑": "อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑๒": "สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑๓": "ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑๔": "ยสฺส นกฺขมติ, โส ภาเสยฺยฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑๕": "อุปสมฺปนฺโน สงฺเฆน อิตฺถนฺนาโม อิตฺถนฺนาเมน อุปชฺฌาเยนฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑๖": "ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
  "ปฺลิ-ตฺวฺ-กฺทฺ๑:๗๖ฯ๑๒ฯ๑๗": "อุปสมฺปทากมฺมํ นิฏฺฐิตํฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๐": "๖๔ฯ จตฺตาโรนิสฺสย ",
  "ปฺลิ-ตฺวฺ-กฺทฺ๑:๗๗ฯ๑ฯ๑": "“ตาวเทว ฉายา เมตพฺพา, อุตุปฺปมาณํ อาจิกฺขิตพฺพํ, ทิวสภาโค อาจิกฺขิตพฺโพ, สงฺคีติ อาจิกฺขิตพฺพา, จตฺตาโร นิสฺสยา อาจิกฺขิตพฺพา—",
  "ปฺลิ-ตฺวฺ-กฺทฺ๑:๗๗ฯ๑ฯ๒": "ปิณฺฑิยาโลปโภชนํ นิสฺสาย ปพฺพชฺชาฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๓": "ตตฺถ เต ยาวชีวํ อุสฺสาโห กรณีโยฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๔": "อติเรกลาโภ—",
  "ปฺลิ-ตฺวฺ-กฺทฺ๑:๗๗ฯ๑ฯ๕": "สงฺฆภตฺตํ, อุทฺเทสภตฺตํ, นิมนฺตนํ, สลากภตฺตํ, ปกฺขิกํ, อุโปสถิกํ, ปาฏิปทิกํฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๖": "ปํสุกูลจีวรํ นิสฺสาย ปพฺพชฺชาฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๗": "ตตฺถ เต ยาวชีวํ อุสฺสาโห กรณีโยฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๘": "อติเรกลาโภ—",
  "ปฺลิ-ตฺวฺ-กฺทฺ๑:๗๗ฯ๑ฯ๙": "โขมํ, กปฺปาสิกํ, โกเสยฺยํ, กมฺพลํ, สาณํ, ภงฺคํฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๑๐": "รุกฺขมูลเสนาสนํ นิสฺสาย ปพฺพชฺชาฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๑๑": "ตตฺถ เต ยาวชีวํ อุสฺสาโห กรณีโยฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๑๒": "อติเรกลาโภ—",
  "ปฺลิ-ตฺวฺ-กฺทฺ๑:๗๗ฯ๑ฯ๑๓": "วิหาโร, อฑฺฒโยโค, ปาสาโท, หมฺมิยํ, คุหาฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๑๔": "ปูติมุตฺตเภสชฺชํ นิสฺสาย ปพฺพชฺชาฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๑๕": "ตตฺถ เต ยาวชีวํ อุสฺสาโห กรณีโยฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๑๖": "อติเรกลาโภ—",
  "ปฺลิ-ตฺวฺ-กฺทฺ๑:๗๗ฯ๑ฯ๑๗": "สปฺปิ, นวนีตํ, เตลํ, มธุ, ผาณิตนฺ”ติฯ ",
  "ปฺลิ-ตฺวฺ-กฺทฺ๑:๗๗ฯ๑ฯ๑๘": "จตฺตาโร นิสฺสยา นิฏฺฐิตาฯ ",
  "ปฺลิ-ตฺวฺ-กฺทฺ๑:๗๘ฯ๑ฯ๐": "๖๕ฯ จตฺตาริอกรณีย ",
  "ปฺลิ-ตฺวฺ-กฺทฺ๑:๗๘ฯ๑ฯ๑": "เตน โข ปน สมเยน ภิกฺขู อญฺญตรํ ภิกฺขุํ อุปสมฺปาเทตฺวา เอกกํ โอหาย ปกฺกมึสุฯ ",
  "ปฺลิ-ตฺวฺ-กฺทฺ๑:๗๘ฯ๑ฯ๒": "โส ปจฺฉา เอกโกว อาคจฺฉนฺโต อนฺตรามคฺเค ปุราณทุติยิกาย สมาคญฺฉิฯ ",
  "ปฺลิ-ตฺวฺ-กฺทฺ๑:๗๘ฯ๑ฯ๓": "สา เอวมาห—",
  "ปฺลิ-ตฺวฺ-กฺทฺ๑:๗๘ฯ๑ฯ๔": "“กึ ทานิ ปพฺพชิโตสี”ติ? ",
  "ปฺลิ-ตฺวฺ-กฺทฺ๑:๗๘ฯ๑ฯ๕": "“อาม ปพฺพชิโตมฺหี”ติฯ ",
  "ปฺลิ-ตฺวฺ-กฺทฺ๑:๗๘ฯ๑ฯ๖": "“ทุลฺลโภ โข ปพฺพชิตานํ เมถุโน ธมฺโม; ",
  "ปฺลิ-ตฺวฺ-กฺทฺ๑:๗๘ฯ๑ฯ๗": "เอหิ, เมถุนํ ธมฺมํ ปฏิเสวา”ติฯ ",
  "ปฺลิ-ตฺวฺ-กฺทฺ๑:๗๘ฯ๑ฯ๘": "โส ตสฺสา เมถุนํ ธมฺมํ ปฏิเสวิตฺวา จิเรน อคมาสิฯ ",
  "ปฺลิ-ตฺวฺ-กฺทฺ๑:๗๘ฯ๑ฯ๙": "ภิกฺขู เอวมาหํสุ—",
  "ปฺลิ-ตฺวฺ-กฺทฺ๑:๗๘ฯ๑ฯ๑๐": "“กิสฺส ตฺวํ, อาวุโส, เอวํ จิรํ อกาสี”ติ? ",
  "ปฺลิ-ตฺวฺ-กฺทฺ๑:๗๘ฯ๒ฯ๑": "อถ โข โส ภิกฺขุ ภิกฺขูนํ เอตมตฺถํ อาโรเจสิฯ ",
  "ปฺลิ-ตฺวฺ-กฺทฺ๑:๗๘ฯ๒ฯ๒": "ภิกฺขู ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๘ฯ๒ฯ๓": "“อนุชานามิ, ภิกฺขเว, อุปสมฺปาเทตฺวา ทุติยํ ทาตุํ, จตฺตาริ จ อกรณียานิ อาจิกฺขิตุํ—",
  "ปฺลิ-ตฺวฺ-กฺทฺ๑:๗๘ฯ๒ฯ๔": "อุปสมฺปนฺเนน ภิกฺขุนา เมถุโน ธมฺโม น ปฏิเสวิตพฺโพ, อนฺตมโส ติรจฺฉานคตายปิฯ ",
  "ปฺลิ-ตฺวฺ-กฺทฺ๑:๗๘ฯ๒ฯ๕": "โย ภิกฺขุ เมถุนํ ธมฺมํ ปฏิเสวติ, อสฺสมโณ โหติ อสกฺยปุตฺติโยฯ ",
  "ปฺลิ-ตฺวฺ-กฺทฺ๑:๗๘ฯ๒ฯ๖": "เสยฺยถาปิ นาม ปุริโส สีสจฺฉินฺโน อภพฺโพ เตน สรีรพนฺธเนน ชีวิตุํ; ",
  "ปฺลิ-ตฺวฺ-กฺทฺ๑:๗๘ฯ๒ฯ๗": "เอวเมว ภิกฺขุ เมถุนํ ธมฺมํ ปฏิเสวิตฺวา อสฺสมโณ โหติ อสกฺยปุตฺติโยฯ ",
  "ปฺลิ-ตฺวฺ-กฺทฺ๑:๗๘ฯ๒ฯ๘": "ตํ เต ยาวชีวํ อกรณียํฯ ",
  "ปฺลิ-ตฺวฺ-กฺทฺ๑:๗๘ฯ๓ฯ๑": "อุปสมฺปนฺเนน ภิกฺขุนา อทินฺนํ เถยฺยสงฺขาตํ น อาทาตพฺพํ, อนฺตมโส ติณสลากํ อุปาทายฯ ",
  "ปฺลิ-ตฺวฺ-กฺทฺ๑:๗๘ฯ๓ฯ๒": "โย ภิกฺขุ ปาทํ วา ปาทารหํ วา อติเรกปาทํ วา อทินฺนํ เถยฺยสงฺขาตํ อาทิยติ, อสฺสมโณ โหติ อสกฺยปุตฺติโยฯ ",
  "ปฺลิ-ตฺวฺ-กฺทฺ๑:๗๘ฯ๓ฯ๓": "เสยฺยถาปิ นาม ปณฺฑุปลาโส พนฺธนา ปวุตฺโต อภพฺโพ หริตตฺถาย; ",
  "ปฺลิ-ตฺวฺ-กฺทฺ๑:๗๘ฯ๓ฯ๔": "เอวเมว ภิกฺขุ ปาทํ วา ปาทารหํ วา อติเรกปาทํ วา อทินฺนํ เถยฺยสงฺขาตํ อาทิยิตฺวา อสฺสมโณ โหติ อสกฺยปุตฺติโยฯ ",
  "ปฺลิ-ตฺวฺ-กฺทฺ๑:๗๘ฯ๓ฯ๕": "ตํ เต ยาวชีวํ อกรณียํฯ ",
  "ปฺลิ-ตฺวฺ-กฺทฺ๑:๗๘ฯ๔ฯ๑": "อุปสมฺปนฺเนน ภิกฺขุนา สญฺจิจฺจ ปาโณ ชีวิตา น โวโรเปตพฺโพ, อนฺตมโส กุนฺถกิปิลฺลิกํ อุปาทายฯ ",
  "ปฺลิ-ตฺวฺ-กฺทฺ๑:๗๘ฯ๔ฯ๒": "โย ภิกฺขุ สญฺจิจฺจ มนุสฺสวิคฺคหํ ชีวิตา โวโรเปติ, อนฺตมโส คพฺภปาตนํ อุปาทาย, อสฺสมโณ โหติ อสกฺยปุตฺติโยฯ ",
  "ปฺลิ-ตฺวฺ-กฺทฺ๑:๗๘ฯ๔ฯ๓": "เสยฺยถาปิ นาม ปุถุสิลา เทฺวธา ภินฺนา อปฺปฏิสนฺธิกา โหติ; ",
  "ปฺลิ-ตฺวฺ-กฺทฺ๑:๗๘ฯ๔ฯ๔": "เอวเมว ภิกฺขุ สญฺจิจฺจ มนุสฺสวิคฺคหํ ชีวิตา โวโรเปตฺวา อสฺสมโณ โหติ อสกฺยปุตฺติโยฯ ",
  "ปฺลิ-ตฺวฺ-กฺทฺ๑:๗๘ฯ๔ฯ๕": "ตํ เต ยาวชีวํ อกรณียํฯ ",
  "ปฺลิ-ตฺวฺ-กฺทฺ๑:๗๘ฯ๕ฯ๑": "อุปสมฺปนฺเนน ภิกฺขุนา อุตฺตริมนุสฺสธมฺโม น อุลฺลปิตพฺโพ, อนฺตมโส ‘สุญฺญาคาเร อภิรมามี’ติฯ ",
  "ปฺลิ-ตฺวฺ-กฺทฺ๑:๗๘ฯ๕ฯ๒": "โย ภิกฺขุ ปาปิจฺโฉ อิจฺฉาปกโต อสนฺตํ อภูตํ อุตฺตริมนุสฺสธมฺมํ อุลฺลปติ ฌานํ วา วิโมกฺขํ วา สมาธึ วา สมาปตฺตึ วา มคฺคํ วา ผลํ วา, อสฺสมโณ โหติ อสกฺยปุตฺติโยฯ ",
  "ปฺลิ-ตฺวฺ-กฺทฺ๑:๗๘ฯ๕ฯ๓": "เสยฺยถาปิ นาม ตาโล มตฺถกจฺฉินฺโน อภพฺโพ ปุน วิรุฬฺหิยา; ",
  "ปฺลิ-ตฺวฺ-กฺทฺ๑:๗๘ฯ๕ฯ๔": "เอวเมว ภิกฺขุ ปาปิจฺโฉ อิจฺฉาปกโต อสนฺตํ อภูตํ อุตฺตริมนุสฺสธมฺมํ อุลฺลปิตฺวา อสฺสมโณ โหติ อสกฺยปุตฺติโยฯ ",
  "ปฺลิ-ตฺวฺ-กฺทฺ๑:๗๘ฯ๕ฯ๕": "ตํ เต ยาวชีวํ อกรณียนฺ”ติฯ ",
  "ปฺลิ-ตฺวฺ-กฺทฺ๑:๗๘ฯ๕ฯ๖": "จตฺตาริ อกรณียานิ นิฏฺฐิตานิฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๐": "๖๖ฯ อาปตฺติยาอทสฺสเนอุกฺขิตฺตกวตฺถุ ",
  "ปฺลิ-ตฺวฺ-กฺทฺ๑:๗๙ฯ๑ฯ๑": "เตน โข ปน สมเยน อญฺญตโร ภิกฺขุ อาปตฺติยา อทสฺสเน อุกฺขิตฺตโก วิพฺภมิฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๒": "โส ปุน ปจฺจาคนฺตฺวา ภิกฺขู อุปสมฺปทํ ยาจิฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๓": "ภควโต เอตมตฺถํ อาโรเจสุํฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๔": "“อิธ ปน, ภิกฺขเว, ภิกฺขุ อาปตฺติยา อทสฺสเน อุกฺขิตฺตโก วิพฺภมติฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๕": "โส ปุน ปจฺจาคนฺตฺวา ภิกฺขู อุปสมฺปทํ ยาจติฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๖": "โส เอวมสฺส วจนีโย—",
  "ปฺลิ-ตฺวฺ-กฺทฺ๑:๗๙ฯ๑ฯ๗": "‘ปสฺสิสฺสสิ ตํ อาปตฺตินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๑ฯ๘": "สจาหํ ปสฺสิสฺสามีติ, ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๙": "สจาหํ น ปสฺสิสฺสามีติ, น ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๑๐": "ปพฺพาเชตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๑ฯ๑๑": "‘ปสฺสิสฺสสิ ตํ อาปตฺตินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๑ฯ๑๒": "สจาหํ ปสฺสิสฺสามีติ, อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๑ฯ๑๓": "สจาหํ น ปสฺสิสฺสามีติ, น อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๒ฯ๑": "อุปสมฺปาเทตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๒ฯ๒": "‘ปสฺสิสฺสสิ ตํ อาปตฺตินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๒ฯ๓": "สจาหํ ปสฺสิสฺสามีติ, โอสาเรตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๒ฯ๔": "สจาหํ น ปสฺสิสฺสามีติ, น โอสาเรตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๒ฯ๕": "โอสาเรตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๒ฯ๖": "‘ปสฺสสิ ตํ อาปตฺตินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๒ฯ๗": "สเจ ปสฺสติ, อิจฺเจตํ กุสลํฯ ",
  "ปฺลิ-ตฺวฺ-กฺทฺ๑:๗๙ฯ๒ฯ๘": "โน เจ ปสฺสติ, ลพฺภมานาย สามคฺคิยา ปุน อุกฺขิปิตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๒ฯ๙": "อลพฺภมานาย สามคฺคิยา อนาปตฺติ สมฺโภเค สํวาเสฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๑": "อิธ ปน, ภิกฺขเว, ภิกฺขุ อาปตฺติยา อปฺปฏิกมฺเม อุกฺขิตฺตโก วิพฺภมติฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๒": "โส ปุน ปจฺจาคนฺตฺวา ภิกฺขู อุปสมฺปทํ ยาจติฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๓": "โส เอวมสฺส วจนีโย—",
  "ปฺลิ-ตฺวฺ-กฺทฺ๑:๗๙ฯ๓ฯ๔": "‘ปฏิกริสฺสสิ ตํ อาปตฺตินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๓ฯ๕": "สจาหํ ปฏิกริสฺสามีติ, ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๖": "สจาหํ น ปฏิกริสฺสามีติ, น ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๗": "ปพฺพาเชตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๓ฯ๘": "‘ปฏิกริสฺสสิ ตํ อาปตฺตินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๓ฯ๙": "สจาหํ ปฏิกริสฺสามีติ, อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๑๐": "สจาหํ น ปฏิกริสฺสามีติ, น อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๑๑": "อุปสมฺปาเทตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๓ฯ๑๒": "‘ปฏิกริสฺสสิ ตํ อาปตฺตินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๓ฯ๑๓": "สจาหํ ปฏิกริสฺสามีติ, โอสาเรตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๑๔": "สจาหํ น ปฏิกริสฺสามีติ, น โอสาเรตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๑๕": "โอสาเรตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๓ฯ๑๖": "‘ปฏิกโรหิ ตํ อาปตฺตินฺ’ติฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๑๗": "สเจ ปฏิกโรติ, อิจฺเจตํ กุสลํฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๑๘": "โน เจ ปฏิกโรติ ลพฺภมานาย สามคฺคิยา ปุน อุกฺขิปิตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๓ฯ๑๙": "อลพฺภมานาย สามคฺคิยา อนาปตฺติ สมฺโภเค สํวาเสฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑": "อิธ ปน, ภิกฺขเว, ภิกฺขุ ปาปิกาย ทิฏฺฐิยา อปฺปฏินิสฺสคฺเค อุกฺขิตฺตโก วิพฺภมติฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๒": "โส ปุน ปจฺจาคนฺตฺวา ภิกฺขู อุปสมฺปทํ ยาจติฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๓": "โส เอวมสฺส วจนีโย—",
  "ปฺลิ-ตฺวฺ-กฺทฺ๑:๗๙ฯ๔ฯ๔": "‘ปฏินิสฺสชฺชิสฺสสิ ตํ ปาปิกํ ทิฏฺฐินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๔ฯ๕": "สจาหํ ปฏินิสฺสชฺชิสฺสามีติ, ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๖": "สจาหํ น ปฏินิสฺสชฺชิสฺสามีติ, น ปพฺพาเชตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๗": "ปพฺพาเชตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๔ฯ๘": "‘ปฏินิสฺสชฺชิสฺสสิ ตํ ปาปิกํ ทิฏฺฐินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๔ฯ๙": "สจาหํ ปฏินิสฺสชฺชิสฺสามีติ, อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐": "สจาหํ น ปฏินิสฺสชฺชิสฺสามีติ, น อุปสมฺปาเทตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑": "อุปสมฺปาเทตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๔ฯ๑๒": "‘ปฏินิสฺสชฺชิสฺสสิ ตํ ปาปิกํ ทิฏฺฐินฺ’ติ? ",
  "ปฺลิ-ตฺวฺ-กฺทฺ๑:๗๙ฯ๔ฯ๑๓": "สจาหํ ปฏินิสฺสชฺชิสฺสามีติ, โอสาเรตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๔": "สจาหํ น ปฏินิสฺสชฺชิสฺสามีติ, น โอสาเรตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๕": "โอสาเรตฺวา วตฺตพฺโพ—",
  "ปฺลิ-ตฺวฺ-กฺทฺ๑:๗๙ฯ๔ฯ๑๖": "‘ปฏินิสฺสชฺเชหิ ตํ ปาปิกํ ทิฏฺฐินฺ’ติฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๗": "สเจ ปฏินิสฺสชฺชติ, อิจฺเจตํ กุสลํฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๘": "โน เจ ปฏินิสฺสชฺชติ, ลพฺภมานาย สามคฺคิยา ปุน อุกฺขิปิตพฺโพฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๙": "อลพฺภมานาย สามคฺคิยา อนาปตฺติ สมฺโภเค สํวาเส”ติฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๒๐": "มหาขนฺธโก ปฐโมฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๒๑": "ตสฺสุทฺทานํ ",
  "ปฺลิ-ตฺวฺ-กฺทฺ๑:๗๙ฯ๔ฯ๒๒": "วินยมฺหิ มหตฺเถสุ, ",
  "ปฺลิ-ตฺวฺ-กฺทฺ๑:๗๙ฯ๔ฯ๒๓": "เปสลานํ สุขาวเห; ",
  "ปฺลิ-ตฺวฺ-กฺทฺ๑:๗๙ฯ๔ฯ๒๔": "นิคฺคหานญฺจ ปาปิจฺเฉ, ",
  "ปฺลิ-ตฺวฺ-กฺทฺ๑:๗๙ฯ๔ฯ๒๕": "ลชฺชีนํ ปคฺคเหสุ จฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๒๖": "สาสนาธารเณ เจว, ",
  "ปฺลิ-ตฺวฺ-กฺทฺ๑:๗๙ฯ๔ฯ๒๗": "สพฺพญฺญุชินโคจเร; ",
  "ปฺลิ-ตฺวฺ-กฺทฺ๑:๗๙ฯ๔ฯ๒๘": "อนญฺญวิสเย เขเม, ",
  "ปฺลิ-ตฺวฺ-กฺทฺ๑:๗๙ฯ๔ฯ๒๙": "สุปญฺญตฺเต อสํสเยฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๓๐": "ขนฺธเก วินเย เจว, ",
  "ปฺลิ-ตฺวฺ-กฺทฺ๑:๗๙ฯ๔ฯ๓๑": "ปริวาเร จ มาติเก; ",
  "ปฺลิ-ตฺวฺ-กฺทฺ๑:๗๙ฯ๔ฯ๓๒": "ยถาตฺถการี กุสโล, ",
  "ปฺลิ-ตฺวฺ-กฺทฺ๑:๗๙ฯ๔ฯ๓๓": "ปฏิปชฺชติ โยนิโสฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๓๔": "โย ควํ น วิชานาติ, ",
  "ปฺลิ-ตฺวฺ-กฺทฺ๑:๗๙ฯ๔ฯ๓๕": "น โส รกฺขติ โคคณํ; ",
  "ปฺลิ-ตฺวฺ-กฺทฺ๑:๗๙ฯ๔ฯ๓๖": "เอวํ สีลํ อชานนฺโต, ",
  "ปฺลิ-ตฺวฺ-กฺทฺ๑:๗๙ฯ๔ฯ๓๗": "กึ โส รกฺเขยฺย สํวรํฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๓๘": "ปมุฏฺฐมฺหิ จ สุตฺตนฺเต, ",
  "ปฺลิ-ตฺวฺ-กฺทฺ๑:๗๙ฯ๔ฯ๓๙": "อภิธมฺเม จ ตาวเท; ",
  "ปฺลิ-ตฺวฺ-กฺทฺ๑:๗๙ฯ๔ฯ๔๐": "วินเย อวินฏฺฐมฺหิ, ",
  "ปฺลิ-ตฺวฺ-กฺทฺ๑:๗๙ฯ๔ฯ๔๑": "ปุน ติฏฺฐติ สาสนํฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๔๒": "ตสฺมา สงฺคาหณาเหตุํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๔๓": "อุทฺทานํ อนุปุพฺพโส; ",
  "ปฺลิ-ตฺวฺ-กฺทฺ๑:๗๙ฯ๔ฯ๔๔": "ปวกฺขามิ ยถาญายํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๔๕": "สุณาถ มม ภาสโตฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๔๖": "วตฺถุ นิทานํ อาปตฺติ, ",
  "ปฺลิ-ตฺวฺ-กฺทฺ๑:๗๙ฯ๔ฯ๔๗": "นยา เปยฺยาลเมว จ; ",
  "ปฺลิ-ตฺวฺ-กฺทฺ๑:๗๙ฯ๔ฯ๔๘": "ทุกฺกรํ ตํ อเสเสตุํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๔๙": "นยโต ตํ วิชานถาติฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๕๐": "โพธิ ราชายตนญฺจ, ",
  "ปฺลิ-ตฺวฺ-กฺทฺ๑:๗๙ฯ๔ฯ๕๑": "อชปาโล สหมฺปติ; ",
  "ปฺลิ-ตฺวฺ-กฺทฺ๑:๗๙ฯ๔ฯ๕๒": "พฺรหฺมา อาฬาโร อุทโก, ",
  "ปฺลิ-ตฺวฺ-กฺทฺ๑:๗๙ฯ๔ฯ๕๓": "ภิกฺขุ จ อุปโก อิสิฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๕๔": "โกณฺฑญฺโญ วปฺโป ภทฺทิโย, ",
  "ปฺลิ-ตฺวฺ-กฺทฺ๑:๗๙ฯ๔ฯ๕๕": "มหานาโม จ อสฺสชิ; ",
  "ปฺลิ-ตฺวฺ-กฺทฺ๑:๗๙ฯ๔ฯ๕๖": "ยโส จตฺตาโร ปญฺญาส, ",
  "ปฺลิ-ตฺวฺ-กฺทฺ๑:๗๙ฯ๔ฯ๕๗": "สพฺเพ เปเสสิ โส ทิสาฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๕๘": "วตฺถุ มาเรหิ ตึสา จ, ",
  "ปฺลิ-ตฺวฺ-กฺทฺ๑:๗๙ฯ๔ฯ๕๙": "อุรุเวลํ ตโย ชฏี; ",
  "ปฺลิ-ตฺวฺ-กฺทฺ๑:๗๙ฯ๔ฯ๖๐": "อคฺยาคารํ มหาราชา, ",
  "ปฺลิ-ตฺวฺ-กฺทฺ๑:๗๙ฯ๔ฯ๖๑": "สกฺโก พฺรหฺมา จ เกวลาฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๖๒": "ปํสุกูลํ โปกฺขรณี, ",
  "ปฺลิ-ตฺวฺ-กฺทฺ๑:๗๙ฯ๔ฯ๖๓": "สิลา จ กกุโธ สิลา; ",
  "ปฺลิ-ตฺวฺ-กฺทฺ๑:๗๙ฯ๔ฯ๖๔": "ชมฺพุ อมฺโพ จ อามโล, ",
  "ปฺลิ-ตฺวฺ-กฺทฺ๑:๗๙ฯ๔ฯ๖๕": "ปาริปุปฺผญฺจ อาหริฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๖๖": "ผาลิยนฺตุ อุชฺชลนฺตุ, ",
  "ปฺลิ-ตฺวฺ-กฺทฺ๑:๗๙ฯ๔ฯ๖๗": "วิชฺฌายนฺตุ จ กสฺสป; ",
  "ปฺลิ-ตฺวฺ-กฺทฺ๑:๗๙ฯ๔ฯ๖๘": "นิมุชฺชนฺติ มุขี เมโฆ, ",
  "ปฺลิ-ตฺวฺ-กฺทฺ๑:๗๙ฯ๔ฯ๖๙": "คยา ลฏฺฐิ จ มาคโธฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๗๐": "อุปติโสฺส โกลิโต จ, ",
  "ปฺลิ-ตฺวฺ-กฺทฺ๑:๗๙ฯ๔ฯ๗๑": "อภิญฺญาตา จ ปพฺพชุํ; ",
  "ปฺลิ-ตฺวฺ-กฺทฺ๑:๗๙ฯ๔ฯ๗๒": "ทุนฺนิวตฺถา ปณามนา, ",
  "ปฺลิ-ตฺวฺ-กฺทฺ๑:๗๙ฯ๔ฯ๗๓": "กิโส ลูโข จ พฺราหฺมโณฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๗๔": "อนาจารํ อาจรติ, ",
  "ปฺลิ-ตฺวฺ-กฺทฺ๑:๗๙ฯ๔ฯ๗๕": "อุทรํ มาณโว คโณ; ",
  "ปฺลิ-ตฺวฺ-กฺทฺ๑:๗๙ฯ๔ฯ๗๖": "วสฺสํ พาเลหิ ปกฺกนฺโต, ",
  "ปฺลิ-ตฺวฺ-กฺทฺ๑:๗๙ฯ๔ฯ๗๗": "ทส วสฺสานิ นิสฺสโยฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๗๘": "น วตฺตนฺติ ปณาเมตุํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๗๙": "พาลา ปสฺสทฺธิ ปญฺจ ฉ; ",
  "ปฺลิ-ตฺวฺ-กฺทฺ๑:๗๙ฯ๔ฯ๘๐": "โย โส อญฺโญ จ นคฺโค จ, ",
  "ปฺลิ-ตฺวฺ-กฺทฺ๑:๗๙ฯ๔ฯ๘๑": "อจฺฉินฺนชฏิลสากิโยฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๘๒": "มคเธสุ ปญฺจาพาธา, ",
  "ปฺลิ-ตฺวฺ-กฺทฺ๑:๗๙ฯ๔ฯ๘๓": "เอโก ราชา จ องฺคุลิ; ",
  "ปฺลิ-ตฺวฺ-กฺทฺ๑:๗๙ฯ๔ฯ๘๔": "มาคโธ จ อนุญฺญาสิ, ",
  "ปฺลิ-ตฺวฺ-กฺทฺ๑:๗๙ฯ๔ฯ๘๕": "การา ลิขิ กสาหโตฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๘๖": "ลกฺขณา อิณา ทาโส จ, ",
  "ปฺลิ-ตฺวฺ-กฺทฺ๑:๗๙ฯ๔ฯ๘๗": "ภณฺฑุโก อุปาลิ อหิ; ",
  "ปฺลิ-ตฺวฺ-กฺทฺ๑:๗๙ฯ๔ฯ๘๘": "สทฺธํ กุลํ กณฺฏโก จ, ",
  "ปฺลิ-ตฺวฺ-กฺทฺ๑:๗๙ฯ๔ฯ๘๙": "อาหุนฺทริกเมว จฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๙๐": "วตฺถุมฺหิ ทารโก สิกฺขา, ",
  "ปฺลิ-ตฺวฺ-กฺทฺ๑:๗๙ฯ๔ฯ๙๑": "วิหรนฺติ จ กึ นุ โข; ",
  "ปฺลิ-ตฺวฺ-กฺทฺ๑:๗๙ฯ๔ฯ๙๒": "สพฺพํ มุขํ อุปชฺฌาเย, ",
  "ปฺลิ-ตฺวฺ-กฺทฺ๑:๗๙ฯ๔ฯ๙๓": "อปลาฬน กณฺฏโกฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๙๔": "ปณฺฑโก เถยฺยปกฺกนฺโต, ",
  "ปฺลิ-ตฺวฺ-กฺทฺ๑:๗๙ฯ๔ฯ๙๕": "อหิ จ มาตรี ปิตา; ",
  "ปฺลิ-ตฺวฺ-กฺทฺ๑:๗๙ฯ๔ฯ๙๖": "อรหนฺตภิกฺขุนีเภทา, ",
  "ปฺลิ-ตฺวฺ-กฺทฺ๑:๗๙ฯ๔ฯ๙๗": "รุหิเรน จ พฺยญฺชนํฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๙๘": "อนุปชฺฌายสงฺเฆน, ",
  "ปฺลิ-ตฺวฺ-กฺทฺ๑:๗๙ฯ๔ฯ๙๙": "คณปณฺฑกปตฺตโก; ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๐": "อจีวรํ ตทุภยํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๑": "ยาจิเตนปิ เย ตโยฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๒": "หตฺถา ปาทา หตฺถปาทา, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๓": "กณฺณา นาสา ตทูภยํ; ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๔": "องฺคุลิอฬกณฺฑรํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๕": "ผณํ ขุชฺชญฺจ วามนํฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๖": "คลคณฺฑี ลกฺขณา เจว, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๗": "กสา ลิขิตสีปที; ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๘": "ปาปปริสทูสี จ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๐๙": "กาณํ กุณิ ตเถว จฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๐": "ขญฺชํ ปกฺขหตญฺเจว, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๑": "สจฺฉินฺไนริยาปถํ; ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๒": "ชรานฺธมูคพธิรํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๓": "อนฺธมูคญฺจ ยํ ตหึฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๔": "อนฺธพธิรํ ยํ วุตฺตํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๕": "มูคพธิรเมว จ; ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๖": "อนฺธมูคพธิรญฺจ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๗": "อลชฺชีนญฺจ นิสฺสยํฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๘": "วตฺถพฺพญฺจ ตถาทฺธานํ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๑๙": "ยาจมาเนน ลกฺขณา; ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๐": "อาคจฺฉตุ วิวทนฺติ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๑": "เอกุปชฺฌาเยน กสฺสโปฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๒": "ทิสฺสนฺติ อุปสมฺปนฺนา, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๓": "อาพาเธหิ จ ปีฬิตา; ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๔": "อนนุสิฏฺฐา วิตฺเถนฺติ, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๕": "ตตฺเถว อนุสาสนาฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๖": "สงฺเฆปิ จ อโถ พาลา, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๗": "อสมฺมตา จ เอกโต; ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๘": "อุลฺลุมฺปตุปสมฺปทา, ",
  "ปฺลิ-ตฺวฺ-กฺทฺ๑:๗๙ฯ๔ฯ๑๒๙": "นิสฺสโย เอกโก ตโยติฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๓๐": "อิมมฺหิ ขนฺธเก วตฺถูนิ เอกสตญฺจ ทฺวาสตฺตติฯ ",
  "ปฺลิ-ตฺวฺ-กฺทฺ๑:๗๙ฯ๔ฯ๑๓๑": "มหาขนฺธโก นิฏฺฐิโตฯ "
}
