{	
"pli-tv-bu-pm:0.1":	"เทฺวมาติกาปาฬิ ",
"pli-tv-bu-pm:0.2":	"เถรวาท ภิกฺขุปาติโมกฺข ",
"pli-tv-bu-pm:1.0":	"ปุพฺพกรณํ ",
"pli-tv-bu-pm:1.1":	"สมฺมชฺชนี ปทีโป จ, อุทกํ อาสเนน จ; ",
"pli-tv-bu-pm:1.2":	"อุโปสถสฺส เอตานิ, “ปุพฺพกรณ”นฺติ วุจฺจติฯ ",
"pli-tv-bu-pm:2.0":	"ปุพฺพกิจฺจํ ",
"pli-tv-bu-pm:2.1":	"ฉนฺท, ปาริสุทฺธิ, อุตุกฺขานํ, ภิกฺขุคณนา จ โอวาโท; ",
"pli-tv-bu-pm:2.2":	"อุโปสถสฺส เอตานิ, “ปุพฺพกิจฺจ”นฺติ วุจฺจติฯ ",
"pli-tv-bu-pm:3.0":	"ปตฺตกลฺลองฺคา ",
"pli-tv-bu-pm:3.1":	"อุโปสโถ, ยาวติกา จ ภิกฺขู กมฺมปฺปตฺตา; ",
"pli-tv-bu-pm:3.2":	"สภาคาปตฺติโย จ น วิชฺชนฺติ; ",
"pli-tv-bu-pm:3.3":	"วชฺชนียา จ ปุคฺคลา ตสฺมึ น โหนฺติ, “ปตฺตกลฺล”นฺติ วุจฺจติฯ ",
"pli-tv-bu-pm:4.1":	"ปุพฺพกรณปุพฺพกิจฺจานิ สมาเปตฺวา เทสิตาปตฺติกสฺส สมคฺคสฺส ภิกฺขุสงฺฆสฺส อนุมติยา ปาติโมกฺขํ อุทฺทิสิตุํ อาราธนํ กโรมฯ ",
"pli-tv-bu-pm:5.0":	"นิทานุทฺเทโส ",
"pli-tv-bu-pm:5.1":	"สุณาตุ เม ภนฺเต สงฺโฆฯ ",
"pli-tv-bu-pm:5.2":	"อชฺชุโปสโถ ปนฺนรโส, ",
"pli-tv-bu-pm:5.3":	"ยทิ สงฺฆสฺส ปตฺตกลฺลํ, สงฺโฆ อุโปสถํ กเรยฺย, ปาติโมกฺขํ อุทฺทิเสยฺยฯ ",
"pli-tv-bu-pm:6.1":	"กึ สงฺฆสฺส ปุพฺพกิจฺจํ? ",
"pli-tv-bu-pm:6.2":	"ปาริสุทฺธึ อายสฺมนฺโต อาโรเจถ, ",
"pli-tv-bu-pm:6.3":	"ปาติโมกฺขํ อุทฺทิสิสฺสามิ, ",
"pli-tv-bu-pm:6.4":	"ตํ สพฺเพว สนฺตา สาธุกํ สุโณม มนสิ กโรมฯ ",
"pli-tv-bu-pm:6.5":	"ยสฺส สิยา อาปตฺติ, โส อาวิกเรยฺย, ",
"pli-tv-bu-pm:6.6":	"อสนฺติยา อาปตฺติยา ตุณฺหี ภวิตพฺพํ, ",
"pli-tv-bu-pm:6.7":	"ตุณฺหีภาเวน โข ปนายสฺมนฺเต “ปริสุทฺธา”ติ เวทิสฺสามิฯ ",
"pli-tv-bu-pm:6.8":	"ยถา โข ปน ปจฺเจกปุฏฺฐสฺส เวยฺยากรณํ โหติ, เอวเมวํ เอวรูปาย ปริสาย ยาวตติยํ อนุสาวิตํ โหติฯ ",
"pli-tv-bu-pm:6.9":	"โย ปน ภิกฺขุ ยาวตติยํ อนุสาวิยมาเน สรมาโน สนฺตึ อาปตฺตึ นาวิกเรยฺย, สมฺปชานมุสาวาทสฺส โหติฯ ",
"pli-tv-bu-pm:6.10":	"สมฺปชานมุสาวาโท โข ปนายสฺมนฺโต อนฺตรายิโก ธมฺโม วุตฺโต ภควตา, ",
"pli-tv-bu-pm:6.11":	"ตสฺมา สรมาเนน ภิกฺขุนา อาปนฺเนน วิสุทฺธาเปกฺเขน สนฺตี อาปตฺติ อาวิกาตพฺพา, ",
"pli-tv-bu-pm:6.12":	"อาวิกตา หิสฺส ผาสุ โหติฯ ",
"pli-tv-bu-pm:7.1":	"อุทฺทิฏฺฐํ โข อายสฺมนฺโต นิทานํฯ ",
"pli-tv-bu-pm:7.2":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:7.3":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:7.4":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:7.5":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:7.6":	"นิทานํ นิฏฺฐิตํฯ ",
"pli-tv-bu-pm:8.0":	"ปาราชิกุทฺเทโส ",
"pli-tv-bu-pm:8.1":	"ตตฺริเม จตฺตาโร ปาราชิกา ธมฺมา อุทฺเทสํ อาคจฺฉนฺติฯ ",
"pli-tv-bu-pm:9.0":	"ปาราชิก ๑ฯ เมถุนธมฺม ",
"pli-tv-bu-pm:9.1":	"โย ปน ภิกฺขุ ภิกฺขูนํ สิกฺขาสาชีวสมาปนฺโน สิกฺขํ อปฺปจฺจกฺขาย ทุพฺพลฺยํ อนาวิกตฺวา เมถุนํ ธมฺมํ ปฏิเสเวยฺย, อนฺตมโส ติรจฺฉานคตายปิ, ปาราชิโก โหติ อสํวาโสฯ ",
"pli-tv-bu-pm:10.0":	"ปาราชิก ๒ฯ อทินฺนาทาน ",
"pli-tv-bu-pm:10.1":	"โย ปน ภิกฺขุ คามา วา อรญฺญา วา อทินฺนํ เถยฺยสงฺขาตํ อาทิเยยฺย, ",
"pli-tv-bu-pm:10.2":	"ยถารูเป อทินฺนาทาเน ราชาโน โจรํ คเหตฺวา หเนยฺยุํ วา พนฺเธยฺยุํ วา ปพฺพาเชยฺยุํ วา โจโรสิ พาโลสิ มูโฬฺหสิ เถโนสีติ, ตถารูปํ ภิกฺขุ อทินฺนํ อาทิยมาโน ",
"pli-tv-bu-pm:10.3":	"อยมฺปิ ปาราชิโก โหติ อสํวาโสฯ ",
"pli-tv-bu-pm:11.0":	"ปาราชิก ๓ฯ มนุสฺสวิคฺคห ",
"pli-tv-bu-pm:11.1":	"โย ปน ภิกฺขุ สญฺจิจฺจ มนุสฺสวิคฺคหํ ชีวิตา โวโรเปยฺย, สตฺถหารกํ วาสฺส ปริเยเสยฺย, มรณวณฺณํ วา สํวณฺเณยฺย, มรณาย วา สมาทเปยฺย ",
"pli-tv-bu-pm:11.2":	"“อมฺโภ ปุริส กึ ตุยฺหิมินา ปาปเกน ทุชฺชีวิเตน, มตํ เต ชีวิตา เสโยฺย”ติ, ",
"pli-tv-bu-pm:11.3":	"อิติ จิตฺตมโน จิตฺตสงฺกปฺโป อเนกปริยาเยน มรณวณฺณํ วา สํวณฺเณยฺย, มรณาย วา สมาทเปยฺย, ",
"pli-tv-bu-pm:11.4":	"อยมฺปิ ปาราชิโก โหติ อสํวาโสฯ ",
"pli-tv-bu-pm:12.0":	"ปาราชิก ๔ฯ อุตฺตริมนุสฺสธมฺม ",
"pli-tv-bu-pm:12.1":	"โย ปน ภิกฺขุ อนภิชานํ อุตฺตริมนุสฺสธมฺมํ อตฺตุปนายิกํ อลมริยญาณทสฺสนํ สมุทาจเรยฺย “อิติ ชานามิ, อิติ ปสฺสามี”ติ, ",
"pli-tv-bu-pm:12.2":	"ตโต อปเรน สมเยน สมนุคฺคาหียมาโน วา อสมนุคฺคาหียมาโน วา อาปนฺโน วิสุทฺธาเปกฺโข เอวํ วเทยฺย “อชานเมวํ อาวุโส อวจํ ชานามิ, อปสฺสํ ปสฺสามิ, ตุจฺฉํ มุสา วิลปิ”นฺติ, ",
"pli-tv-bu-pm:12.3":	"อญฺญตฺร อธิมานา, ",
"pli-tv-bu-pm:12.4":	"อยมฺปิ ปาราชิโก โหติ อสํวาโสฯ ",
"pli-tv-bu-pm:13.1":	"อุทฺทิฏฺฐา โข อายสฺมนฺโต จตฺตาโร ปาราชิกา ธมฺมาฯ ",
"pli-tv-bu-pm:13.2":	"เยสํ ภิกฺขุ อญฺญตรํ วา อญฺญตรํ วา อาปชฺชิตฺวา น ลภติ ภิกฺขูหิ สทฺธึ สํวาสํ ",
"pli-tv-bu-pm:13.3":	"ยถา ปุเร, ตถา ปจฺฉา, ปาราชิโก โหติ อสํวาโสฯ ",
"pli-tv-bu-pm:13.4":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:13.5":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:13.6":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:13.7":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:13.8":	"ปาราชิกํ นิฏฺฐิตํ ",
"pli-tv-bu-pm:14.0":	"สงฺฆาทิเสสุทฺเทโส ",
"pli-tv-bu-pm:14.1":	"อิเม โข ปนายสฺมนฺโต เตรส สงฺฆาทิเสสา ธมฺมา อุทฺเทสํ อาคจฺฉนฺติฯ ",
"pli-tv-bu-pm:15.0":	"สงฺฆาทิเสส ๑ฯ สุกฺกวิสฺสฏฺฐิ ",
"pli-tv-bu-pm:15.1":	"สญฺเจตนิกา สุกฺกวิสฺสฏฺฐิ อญฺญตฺร สุปินนฺตา สงฺฆาทิเสโสฯ ",
"pli-tv-bu-pm:16.0":	"สงฺฆาทิเสส ๒ฯ กายสํสคฺค ",
"pli-tv-bu-pm:16.1":	"โย ปน ภิกฺขุ โอติณฺโณ วิปริณเตน จิตฺเตน มาตุคาเมน สทฺธึ กายสํสคฺคํ สมาปชฺเชยฺย หตฺถคฺคาหํ วา เวณิคฺคาหํ วา อญฺญตรสฺส วา อญฺญตรสฺส วา องฺคสฺส ปรามสนํ, สงฺฆาทิเสโสฯ ",
"pli-tv-bu-pm:17.0":	"สงฺฆาทิเสส ๓ฯ ทุฏฺฐุลฺลวาจา ",
"pli-tv-bu-pm:17.1":	"โย ปน ภิกฺขุ โอติณฺโณ วิปริณเตน จิตฺเตน มาตุคามํ ทุฏฺฐุลฺลาหิ วาจาหิ โอภาเสยฺย ยถา ตํ ยุวา ยุวตึ เมถุนุปสํหิตาหิ, สงฺฆาทิเสโสฯ ",
"pli-tv-bu-pm:18.0":	"สงฺฆาทิเสส ๔ฯ อตฺตกามปาริจริย ",
"pli-tv-bu-pm:18.1":	"โย ปน ภิกฺขุ โอติณฺโณ วิปริณเตน จิตฺเตน มาตุคามสฺส สนฺติเก อตฺตกามปาริจริยาย วณฺณํ ภาเสยฺย “เอตทคฺคํ ภคินิ ปาริจริยานํ ยา มาทิสํ สีลวนฺตํ กลฺยาณธมฺมํ พฺรหฺมจารึ เอเตน ธมฺเมน ปริจเรยฺยา”ติ เมถุนุปสํหิเตน, สงฺฆาทิเสโสฯ ",
"pli-tv-bu-pm:19.0":	"สงฺฆาทิเสส ๕ฯ สญฺจริตฺต ",
"pli-tv-bu-pm:19.1":	"โย ปน ภิกฺขุ สญฺจริตฺตํ สมาปชฺเชยฺย อิตฺถิยา วา ปุริสมตึ ปุริสสฺส วา อิตฺถิมตึ, ชายตฺตเน วา ชารตฺตเน วา, อนฺตมโส ตงฺขณิกายปิ, สงฺฆาทิเสโสฯ ",
"pli-tv-bu-pm:20.0":	"สงฺฆาทิเสส ๖ฯ กุฏิการ ",
"pli-tv-bu-pm:20.1":	"สญฺญาจิกาย ปน ภิกฺขุนา กุฏึ การยมาเนน อสฺสามิกํ อตฺตุทฺเทสํ ปมาณิกา กาเรตพฺพา, ตตฺริทํ ปมาณํ, ทีฆโส ทฺวาทส วิทตฺถิโย สุคตวิทตฺถิยา, ติริยํ สตฺตนฺตรา, ",
"pli-tv-bu-pm:20.2":	"ภิกฺขู อภิเนตพฺพา วตฺถุเทสนาย, เตหิ ภิกฺขูหิ วตฺถุ เทเสตพฺพํ อนารมฺภํ สปริกฺกมนํฯ ",
"pli-tv-bu-pm:20.3":	"สารมฺเภ เจ ภิกฺขุ วตฺถุสฺมึ อปริกฺกมเน สญฺญาจิกาย กุฏึ กาเรยฺย, ภิกฺขู วา อนภิเนยฺย วตฺถุเทสนาย, ปมาณํ วา อติกฺกาเมยฺย, สงฺฆาทิเสโสฯ ",
"pli-tv-bu-pm:21.0":	"สงฺฆาทิเสส ๗ฯ วิหารการ ",
"pli-tv-bu-pm:21.1":	"มหลฺลกํ ปน ภิกฺขุนา วิหารํ การยมาเนน สสฺสามิกํ อตฺตุทฺเทสํ ภิกฺขู อภิเนตพฺพา วตฺถุเทสนาย, ",
"pli-tv-bu-pm:21.2":	"เตหิ ภิกฺขูหิ วตฺถุ เทเสตพฺพํ อนารมฺภํ สปริกฺกมนํฯ ",
"pli-tv-bu-pm:21.3":	"สารมฺเภ เจ ภิกฺขุ วตฺถุสฺมึ อปริกฺกมเน มหลฺลกํ วิหารํ กาเรยฺย, ภิกฺขู วา อนภิเนยฺย วตฺถุเทสนาย, สงฺฆาทิเสโสฯ ",
"pli-tv-bu-pm:22.0":	"สงฺฆาทิเสส ๘ฯ ทุฏฺฐโทส ",
"pli-tv-bu-pm:22.1":	"โย ปน ภิกฺขุ ภิกฺขุํ ทุฏฺโฐ โทโส อปฺปตีโต อมูลเกน ปาราชิเกน ธมฺเมน อนุทฺธํเสยฺย “อปฺเปว นาม นํ อิมมฺหา พฺรหฺมจริยา จาเวยฺย”นฺติ, ",
"pli-tv-bu-pm:22.2":	"ตโต อปเรน สมเยน สมนุคฺคาหียมาโน วา อสมนุคฺคาหียมาโน วา อมูลกญฺเจว ตํ อธิกรณํ โหติ, ภิกฺขุ จ โทสํ ปติฏฺฐาติ, สงฺฆาทิเสโสฯ ",
"pli-tv-bu-pm:23.0":	"สงฺฆาทิเสส ๙ฯ อญฺญภาคิย ",
"pli-tv-bu-pm:23.1":	"โย ปน ภิกฺขุ ภิกฺขุํ ทุฏฺโฐ โทโส อปฺปตีโต อญฺญภาคิยสฺส อธิกรณสฺส กิญฺจิเทสํ เลสมตฺตํ อุปาทาย ปาราชิเกน ธมฺเมน อนุทฺธํเสยฺย “อปฺเปว นาม นํ อิมมฺหา พฺรหฺมจริยา จาเวยฺย”นฺติ, ",
"pli-tv-bu-pm:23.2":	"ตโต อปเรน สมเยน สมนุคฺคาหียมาโน วา อสมนุคฺคาหียมาโน วา อญฺญภาคิยญฺเจว ตํ อธิกรณํ โหติ โกจิเทโส เลสมตฺโต อุปาทินฺโน, ภิกฺขุ จ โทสํ ปติฏฺฐาติ, สงฺฆาทิเสโสฯ ",
"pli-tv-bu-pm:24.0":	"สงฺฆาทิเสส ๑๐ฯ สงฺฆเภท ",
"pli-tv-bu-pm:24.1":	"โย ปน ภิกฺขุ สมคฺคสฺส สงฺฆสฺส เภทาย ปรกฺกเมยฺย, เภทนสํวตฺตนิกํ วา อธิกรณํ สมาทาย ปคฺคยฺห ติฏฺเฐยฺย, โส ภิกฺขุ ภิกฺขูหิ เอวมสฺส วจนีโย ",
"pli-tv-bu-pm:24.2":	"“มายสฺมา สมคฺคสฺส สงฺฆสฺส เภทาย ปรกฺกมิ, เภทนสํวตฺตนิกํ วา อธิกรณํ สมาทาย ปคฺคยฺห อฏฺฐาสิ, ",
"pli-tv-bu-pm:24.3":	"สเมตายสฺมา สงฺเฆน, สมคฺโค หิ สงฺโฆ สมฺโมทมาโน อวิวทมาโน เอกุทฺเทโส ผาสุ วิหรตี”ติ, ",
"pli-tv-bu-pm:24.4":	"เอวญฺจ โส ภิกฺขุ ภิกฺขูหิ วุจฺจมาโน ตเถว ปคฺคเณฺหยฺย, โส ภิกฺขุ ภิกฺขูหิ ยาวตติยํ สมนุภาสิตพฺโพ ตสฺส ปฏินิสฺสคฺคาย, ",
"pli-tv-bu-pm:24.5":	"ยาวตติยญฺเจ สมนุภาสิยมาโน ตํ ปฏินิสฺสชฺเชยฺย, อิจฺเจตํ กุสลํ, ",
"pli-tv-bu-pm:24.6":	"โน เจ ปฏินิสฺสชฺเชยฺย, สงฺฆาทิเสโสฯ ",
"pli-tv-bu-pm:25.0":	"สงฺฆาทิเสส ๑๑ฯ เภทานุวตฺตก ",
"pli-tv-bu-pm:25.1":	"ตเสฺสว โข ปน ภิกฺขุสฺส ภิกฺขู โหนฺติ อนุวตฺตกา วคฺควาทกา เอโก วา เทฺว วา ตโย วา, เต เอวํ วเทยฺยุํ ",
"pli-tv-bu-pm:25.2":	"“มายสฺมนฺโต เอตํ ภิกฺขุํ กิญฺจิ อวจุตฺถ, ",
"pli-tv-bu-pm:25.3":	"ธมฺมวาที เจโส ภิกฺขุ, วินยวาที เจโส ภิกฺขุ, ",
"pli-tv-bu-pm:25.4":	"อมฺหากญฺเจโส ภิกฺขุ ฉนฺทญฺจ รุจิญฺจ อาทาย โวหรติ, ชานาติ, โน ภาสติ, อมฺหากมฺเปตํ ขมตี”ติ, ",
"pli-tv-bu-pm:25.5":	"เต ภิกฺขู ภิกฺขูหิ เอวมสฺสุ วจนียา ",
"pli-tv-bu-pm:25.6":	"“มายสฺมนฺโต เอวํ อวจุตฺถ, ",
"pli-tv-bu-pm:25.7":	"น เจโส ภิกฺขุ ธมฺมวาที, น เจโส ภิกฺขุ วินยวาที, ",
"pli-tv-bu-pm:25.8":	"มายสฺมนฺตานมฺปิ สงฺฆเภโท รุจฺจิตฺถ, ",
"pli-tv-bu-pm:25.9":	"สเมตายสฺมนฺตานํ สงฺเฆน, สมคฺโค หิ สงฺโฆ สมฺโมทมาโน อวิวทมาโน เอกุทฺเทโส ผาสุ วิหรตี”ติ, ",
"pli-tv-bu-pm:25.10":	"เอวญฺจ เต ภิกฺขู ภิกฺขูหิ วุจฺจมานา ตเถว ปคฺคเณฺหยฺยุํ, เต ภิกฺขู ภิกฺขูหิ ยาวตติยํ สมนุภาสิตพฺพา ตสฺส ปฏินิสฺสคฺคาย, ",
"pli-tv-bu-pm:25.11":	"ยาวตติยญฺเจ สมนุภาสิยมานา ตํ ปฏินิสฺสชฺเชยฺยุํ, อิจฺเจตํ กุสลํ, ",
"pli-tv-bu-pm:25.12":	"โน เจ ปฏินิสฺสชฺเชยฺยุํ, สงฺฆาทิเสโสฯ ",
"pli-tv-bu-pm:26.0":	"สงฺฆาทิเสส ๑๒ฯ ทุพฺพจ ",
"pli-tv-bu-pm:26.1":	"ภิกฺขุ ปเนว ทุพฺพจชาติโก โหติ อุทฺเทสปริยาปนฺเนสุ สิกฺขาปเทสุ ภิกฺขูหิ สหธมฺมิกํ วุจฺจมาโน อตฺตานํ อวจนียํ กโรติ ",
"pli-tv-bu-pm:26.2":	"“มา มํ อายสฺมนฺโต กิญฺจิ อวจุตฺถ กลฺยาณํ วา ปาปกํ วา, อหมฺปายสฺมนฺเต น กิญฺจิ วกฺขามิ กลฺยาณํ วา ปาปกํ วา, ",
"pli-tv-bu-pm:26.3":	"วิรมถายสฺมนฺโต มม วจนายา”ติ, ",
"pli-tv-bu-pm:26.4":	"โส ภิกฺขุ ภิกฺขูหิ เอวมสฺส วจนีโย ",
"pli-tv-bu-pm:26.5":	"“มายสฺมา อตฺตานํ อวจนียํ อกาสิ, วจนียเมวายสฺมา อตฺตานํ กโรตุ, ",
"pli-tv-bu-pm:26.6":	"อายสฺมาปิ ภิกฺขู วทตุ สหธมฺเมน, ภิกฺขูปิ อายสฺมนฺตํ วกฺขนฺติ สหธมฺเมน, ",
"pli-tv-bu-pm:26.7":	"เอวํ สํวทฺธา หิ ตสฺส ภควโต ปริสา ยทิทํ อญฺญมญฺญวจเนน อญฺญมญฺญวุฏฺฐาปเนนา”ติ, ",
"pli-tv-bu-pm:26.8":	"เอวญฺจ โส ภิกฺขุ ภิกฺขูหิ วุจฺจมาโน ตเถว ปคฺคเณฺหยฺย, โส ภิกฺขุ ภิกฺขูหิ ยาวตติยํ สมนุภาสิตพฺโพ ตสฺส ปฏินิสฺสคฺคาย, ",
"pli-tv-bu-pm:26.9":	"ยาวตติยญฺเจ สมนุภาสิยมาโน ตํ ปฏินิสฺสชฺเชยฺย, อิจฺเจตํ กุสลํ, ",
"pli-tv-bu-pm:26.10":	"โน เจ ปฏินิสฺสชฺเชยฺย, สงฺฆาทิเสโสฯ ",
"pli-tv-bu-pm:27.0":	"สงฺฆาทิเสส ๑๓ฯ กุลทูสก ",
"pli-tv-bu-pm:27.1":	"ภิกฺขุ ปเนว อญฺญตรํ คามํ วา นิคมํ วา อุปนิสฺสาย วิหรติ กุลทูสโก ปาปสมาจาโร, ตสฺส โข ปาปกา สมาจารา ทิสฺสนฺติ เจว สุยฺยนฺติ จ, กุลานิ จ เตน ทุฏฺฐานิ ทิสฺสนฺติ เจว สุยฺยนฺติ จ, ",
"pli-tv-bu-pm:27.2":	"โส ภิกฺขุ ภิกฺขูหิ เอวมสฺส วจนีโย ",
"pli-tv-bu-pm:27.3":	"“อายสฺมา โข กุลทูสโก ปาปสมาจาโร, อายสฺมโต โข ปาปกา สมาจารา ทิสฺสนฺติ เจว สุยฺยนฺติ จ, กุลานิ จายสฺมตา ทุฏฺฐานิ ทิสฺสนฺติ เจว สุยฺยนฺติ จ, ปกฺกมตายสฺมา อิมมฺหา อาวาสา, อลํ เต อิธ วาเสนา”ติ, ",
"pli-tv-bu-pm:27.4":	"เอวญฺจ โส ภิกฺขุ ภิกฺขูหิ วุจฺจมาโน เต ภิกฺขู เอวํ วเทยฺย ",
"pli-tv-bu-pm:27.5":	"“ฉนฺทคามิโน จ ภิกฺขู, โทสคามิโน จ ภิกฺขู, โมหคามิโน จ ภิกฺขู, ภยคามิโน จ ภิกฺขู ตาทิสิกาย อาปตฺติยา เอกจฺจํ ปพฺพาเชนฺติ, เอกจฺจํ น ปพฺพาเชนฺตี”ติ, ",
"pli-tv-bu-pm:27.6":	"โส ภิกฺขุ ภิกฺขูหิ เอวมสฺส วจนีโย ",
"pli-tv-bu-pm:27.7":	"“มายสฺมา เอวํ อวจ, น จ ภิกฺขู ฉนฺทคามิโน, น จ ภิกฺขู โทสคามิโน, น จ ภิกฺขู โมหคามิโน, น จ ภิกฺขู ภยคามิโน, ",
"pli-tv-bu-pm:27.8":	"อายสฺมา โข กุลทูสโก ปาปสมาจาโร, อายสฺมโต โข ปาปกา สมาจารา ทิสฺสนฺติ เจว สุยฺยนฺติ จ, กุลานิ จายสฺมตา ทุฏฺฐานิ ทิสฺสนฺติ เจว สุยฺยนฺติ จ, ปกฺกมตายสฺมา อิมมฺหา อาวาสา, อลํ เต อิธ วาเสนา”ติ, ",
"pli-tv-bu-pm:27.9":	"เอวญฺจ โส ภิกฺขุ ภิกฺขูหิ วุจฺจมาโน ตเถว ปคฺคเณฺหยฺย, โส ภิกฺขุ ภิกฺขูหิ ยาวตติยํ สมนุภาสิตพฺโพ ตสฺส ปฏินิสฺสคฺคาย, ",
"pli-tv-bu-pm:27.10":	"ยาวตติยญฺเจ สมนุภาสิยมาโน ตํ ปฏินิสฺสชฺเชยฺย, อิจฺเจตํ กุสลํ, ",
"pli-tv-bu-pm:27.11":	"โน เจ ปฏินิสฺสชฺเชยฺย, สงฺฆาทิเสโสฯ ",
"pli-tv-bu-pm:28.1":	"อุทฺทิฏฺฐา โข อายสฺมนฺโต เตรส สงฺฆาทิเสสา ธมฺมา นว ปฐมาปตฺติกา, จตฺตาโร ยาวตติยกาฯ ",
"pli-tv-bu-pm:28.2":	"เยสํ ภิกฺขุ อญฺญตรํ วา อญฺญตรํ วา อาปชฺชิตฺวา ยาวตีหํ ชานํ ปฏิจฺฉาเทติ, ตาวตีหํ เตน ภิกฺขุนา อกามา ปริวตฺถพฺพํฯ ",
"pli-tv-bu-pm:28.3":	"ปริวุตฺถปริวาเสน ภิกฺขุนา อุตฺตริ ฉารตฺตํ ภิกฺขุมานตฺตาย ปฏิปชฺชิตพฺพํ, ",
"pli-tv-bu-pm:28.4":	"จิณฺณมานตฺโต ภิกฺขุ ยตฺถ สิยา วีสติคโณ ภิกฺขุสงฺโฆ, ตตฺถ โส ภิกฺขุ อพฺเภตพฺโพฯ ",
"pli-tv-bu-pm:28.5":	"เอเกนปิ เจ อูโน วีสติคโณ ภิกฺขุสงฺโฆ ตํ ภิกฺขุํ อพฺเภยฺย, โส จ ภิกฺขุ อนพฺภิโต, เต จ ภิกฺขู คารยฺหา, อยํ ตตฺถ สามีจิฯ ",
"pli-tv-bu-pm:28.6":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:28.7":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:28.8":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:28.9":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:28.10":	"สงฺฆาทิเสโส นิฏฺฐิโต ",
"pli-tv-bu-pm:29.0":	"อนิยตุทฺเทโส ",
"pli-tv-bu-pm:29.1":	"อิเม โข ปนายสฺมนฺโต เทฺว อนิยตา ธมฺมา อุทฺเทสํ อาคจฺฉนฺติฯ ",
"pli-tv-bu-pm:30.0":	"อนิยต ๑ฯ ปฐมอนิยต ",
"pli-tv-bu-pm:30.1":	"โย ปน ภิกฺขุ มาตุคาเมน สทฺธึ เอโก เอกาย รโห ปฏิจฺฉนฺเน อาสเน อลงฺกมฺมนิเย นิสชฺชํ กปฺเปยฺย, ตเมนํ สทฺเธยฺยวจสา อุปาสิกา ทิสฺวา ",
"pli-tv-bu-pm:30.2":	"ติณฺณํ ธมฺมานํ อญฺญตเรน วเทยฺย ปาราชิเกน วา สงฺฆาทิเสเสน วา ปาจิตฺติเยน วา, ",
"pli-tv-bu-pm:30.3":	"นิสชฺชํ ภิกฺขุ ปฏิชานมาโน ติณฺณํ ธมฺมานํ อญฺญตเรน กาเรตพฺโพ ปาราชิเกน วา สงฺฆาทิเสเสน วา ปาจิตฺติเยน วา, ",
"pli-tv-bu-pm:30.4":	"เยน วา สา สทฺเธยฺยวจสา อุปาสิกา วเทยฺย, เตน โส ภิกฺขุ กาเรตพฺโพ, ",
"pli-tv-bu-pm:30.5":	"อยํ ธมฺโม อนิยโตฯ ",
"pli-tv-bu-pm:31.0":	"อนิยต ๒ฯ ทุติยอนิยต ",
"pli-tv-bu-pm:31.1":	"น เหว โข ปน ปฏิจฺฉนฺนํ อาสนํ โหติ นาลงฺกมฺมนิยํ, อลญฺจ โข โหติ มาตุคามํ ทุฏฺฐุลฺลาหิ วาจาหิ โอภาสิตุํ, ",
"pli-tv-bu-pm:31.2":	"โย ปน ภิกฺขุ ตถารูเป อาสเน มาตุคาเมน สทฺธึ เอโก เอกาย รโห นิสชฺชํ กปฺเปยฺย, ตเมนํ สทฺเธยฺยวจสา อุปาสิกา ทิสฺวา ",
"pli-tv-bu-pm:31.3":	"ทฺวินฺนํ ธมฺมานํ อญฺญตเรน วเทยฺย สงฺฆาทิเสเสน วา ปาจิตฺติเยน วา, ",
"pli-tv-bu-pm:31.4":	"นิสชฺชํ ภิกฺขุ ปฏิชานมาโน ทฺวินฺนํ ธมฺมานํ อญฺญตเรน กาเรตพฺโพ สงฺฆาทิเสเสน วา ปาจิตฺติเยน วา, ",
"pli-tv-bu-pm:31.5":	"เยน วา สา สทฺเธยฺยวจสา อุปาสิกา วเทยฺย, เตน โส ภิกฺขุ กาเรตพฺโพ, ",
"pli-tv-bu-pm:31.6":	"อยมฺปิ ธมฺโม อนิยโตฯ ",
"pli-tv-bu-pm:32.1":	"อุทฺทิฏฺฐา โข อายสฺมนฺโต เทฺว อนิยตา ธมฺมาฯ ",
"pli-tv-bu-pm:32.2":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:32.3":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:32.4":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:32.5":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:32.6":	"อนิยโต นิฏฺฐิโต ",
"pli-tv-bu-pm:33.0":	"นิสฺสคฺคิยปาจิตฺติยา ",
"pli-tv-bu-pm:33.1":	"อิเม โข ปนายสฺมนฺโต ตึส นิสฺสคฺคิยา ปาจิตฺติยา ธมฺมา อุทฺเทสํ อาคจฺฉนฺติฯ ",
"pli-tv-bu-pm:34.0.1":	"ฉปฺเตรฺ ๑ฯ กฐิน ",
"pli-tv-bu-pm:34.0.2":	"นิสฺสคฺคิย ปาจิตฺติย ๑ฯ กถิน ",
"pli-tv-bu-pm:34.1":	"นิฏฺฐิตจีวรสฺมึ ภิกฺขุนา อุพฺภตสฺมึ กถิเน ทสาหปรมํ อติเรกจีวรํ ธาเรตพฺพํ, ตํ อติกฺกามยโต นิสฺสคฺคิยํ ปาจิตฺติยํฯ ",
"pli-tv-bu-pm:35.0":	"นิสฺสคฺคิย ปาจิตฺติย ๒ฯ อุโทสิต ",
"pli-tv-bu-pm:35.1":	"นิฏฺฐิตจีวรสฺมึ ภิกฺขุนา อุพฺภตสฺมึ กถิเน เอกรตฺตมฺปิ เจ ภิกฺขุ ติจีวเรน วิปฺปวเสยฺย, อญฺญตฺร ภิกฺขุสมฺมุติยา นิสฺสคฺคิยํ ปาจิตฺติยํฯ ",
"pli-tv-bu-pm:36.0":	"นิสฺสคฺคิย ปาจิตฺติย ๓ฯ อกาลจีวร ",
"pli-tv-bu-pm:36.1":	"นิฏฺฐิตจีวรสฺมึ ภิกฺขุนา อุพฺภตสฺมึ กถิเน ภิกฺขุโน ปเนว อกาลจีวรํ อุปฺปชฺเชยฺย, อากงฺขมาเนน ภิกฺขุนา ปฏิคฺคเหตพฺพํ, ",
"pli-tv-bu-pm:36.2":	"ปฏิคฺคเหตฺวา ขิปฺปเมว กาเรตพฺพํ, ",
"pli-tv-bu-pm:36.3":	"โน จสฺส ปาริปูริ, มาสปรมํ เตน ภิกฺขุนา ตํ จีวรํ นิกฺขิปิตพฺพํ อูนสฺส ปาริปูริยา สติยา ปจฺจาสายฯ ",
"pli-tv-bu-pm:36.4":	"ตโต เจ อุตฺตริ นิกฺขิเปยฺย สติยาปิ ปจฺจาสาย, นิสฺสคฺคิยํ ปาจิตฺติยํฯ ",
"pli-tv-bu-pm:37.0":	"นิสฺสคฺคิย ปาจิตฺติย ๔ฯ ปุราณจีวร ",
"pli-tv-bu-pm:37.1":	"โย ปน ภิกฺขุ อญฺญาติกาย ภิกฺขุนิยา ปุราณจีวรํ โธวาเปยฺย วา รชาเปยฺย วา อาโกฏาเปยฺย วา, นิสฺสคฺคิยํ ปาจิตฺติยํฯ ",
"pli-tv-bu-pm:38.0":	"นิสฺสคฺคิย ปาจิตฺติย ๕ฯ จีวรปฏิคฺคหณ ",
"pli-tv-bu-pm:38.1":	"โย ปน ภิกฺขุ อญฺญาติกาย ภิกฺขุนิยา หตฺถโต จีวรํ ปฏิคฺคเณฺหยฺย อญฺญตฺร ปาริวตฺตกา, นิสฺสคฺคิยํ ปาจิตฺติยํฯ ",
"pli-tv-bu-pm:39.0":	"นิสฺสคฺคิย ปาจิตฺติย ๖ฯ อญฺญาตกวิญฺญตฺติ ",
"pli-tv-bu-pm:39.1":	"โย ปน ภิกฺขุ อญฺญาตกํ คหปตึ วา คหปตานึ วา จีวรํ วิญฺญาเปยฺย อญฺญตฺร สมยา, นิสฺสคฺคิยํ ปาจิตฺติยํฯ ",
"pli-tv-bu-pm:39.2":	"ตตฺถายํ สมโย, อจฺฉินฺนจีวโร วา โหติ ภิกฺขุ, นฏฺฐจีวโร วา, อยํ ตตฺถ สมโยฯ ",
"pli-tv-bu-pm:40.0":	"นิสฺสคฺคิย ปาจิตฺติย ๗ฯ ตตุตฺตริ ",
"pli-tv-bu-pm:40.1":	"ตญฺเจ อญฺญาตโก คหปติ วา คหปตานี วา พหูหิ จีวเรหิ อภิหฏฺฐุํ ปวาเรยฺย, สนฺตรุตฺตรปรมํ เตน ภิกฺขุนา ตโต จีวรํ สาทิตพฺพํฯ ตโต เจ อุตฺตริ สาทิเยยฺย, นิสฺสคฺคิยํ ปาจิตฺติยํฯ ",
"pli-tv-bu-pm:41.0":	"นิสฺสคฺคิย ปาจิตฺติย ๘ฯ ปฐเมาปกฺขฏ ",
"pli-tv-bu-pm:41.1":	"ภิกฺขุํ ปเนว อุทฺทิสฺส อญฺญาตกสฺส คหปติสฺส วา คหปตานิยา วา จีวรเจตาปนฺนํ อุปกฺขฏํ โหติ ",
"pli-tv-bu-pm:41.2":	"“อิมินา จีวรเจตาปนฺเนน จีวรํ เจตาเปตฺวา อิตฺถนฺนามํ ภิกฺขุํ จีวเรน อจฺฉาเทสฺสามี”ติ, ",
"pli-tv-bu-pm:41.3":	"ตตฺร เจ โส ภิกฺขุ ปุพฺเพ อปฺปวาริโต อุปสงฺกมิตฺวา จีวเร วิกปฺปํ อาปชฺเชยฺย ",
"pli-tv-bu-pm:41.4":	"“สาธุ วต มํ อายสฺมา อิมินา จีวรเจตาปนฺเนน เอวรูปํ วา เอวรูปํ วา จีวรํ เจตาเปตฺวา อจฺฉาเทหี”ติ ",
"pli-tv-bu-pm:41.5":	"กลฺยาณกมฺยตํ อุปาทาย, นิสฺสคฺคิยํ ปาจิตฺติยํฯ ",
"pli-tv-bu-pm:42.0":	"นิสฺสคฺคิย ปาจิตฺติย ๙ฯ ทุติเยาปกฺขฏ ",
"pli-tv-bu-pm:42.1":	"ภิกฺขุํ ปเนว อุทฺทิสฺส อุภินฺนํ อญฺญาตกานํ คหปตีนํ วา คหปตานีนํ วา ปจฺเจกจีวรเจตาปนฺนานิ อุปกฺขฏานิ โหนฺติ ",
"pli-tv-bu-pm:42.2":	"“อิเมหิ มยํ ปจฺเจกจีวรเจตาปนฺเนหิ ปจฺเจกจีวรานิ เจตาเปตฺวา อิตฺถนฺนามํ ภิกฺขุํ จีวเรหิ อจฺฉาเทสฺสามา”ติ, ",
"pli-tv-bu-pm:42.3":	"ตตฺร เจ โส ภิกฺขุ ปุพฺเพ อปฺปวาริโต อุปสงฺกมิตฺวา จีวเร วิกปฺปํ อาปชฺเชยฺย ",
"pli-tv-bu-pm:42.4":	"“สาธุ วต มํ อายสฺมนฺโต อิเมหิ ปจฺเจกจีวรเจตาปนฺเนหิ เอวรูปํ วา เอวรูปํ วา จีวรํ เจตาเปตฺวา อจฺฉาเทถ อุโภว สนฺตา เอเกนา”ติ ",
"pli-tv-bu-pm:42.5":	"กลฺยาณกมฺยตํ อุปาทาย, นิสฺสคฺคิยํ ปาจิตฺติยํฯ ",
"pli-tv-bu-pm:43.0":	"นิสฺสคฺคิย ปาจิตฺติย ๑๐ฯ ราช ",
"pli-tv-bu-pm:43.1":	"ภิกฺขุํ ปเนว อุทฺทิสฺส ราชา วา ราชโภคฺโค วา พฺราหฺมโณ วา คหปติโก วา ทูเตน จีวรเจตาปนฺนํ ปหิเณยฺย ",
"pli-tv-bu-pm:43.2":	"“อิมินา จีวรเจตาปนฺเนน จีวรํ เจตาเปตฺวา อิตฺถนฺนามํ ภิกฺขุํ จีวเรน อจฺฉาเทหี”ติฯ ",
"pli-tv-bu-pm:43.3":	"โส เจ ทูโต ตํ ภิกฺขุํ อุปสงฺกมิตฺวา เอวํ วเทยฺย ",
"pli-tv-bu-pm:43.4":	"“อิทํ โข, ภนฺเต, อายสฺมนฺตํ อุทฺทิสฺส จีวรเจตาปนฺนํ อาภตํ, ปฏิคฺคณฺหาตุ อายสฺมา จีวรเจตาปนฺน”นฺติฯ ",
"pli-tv-bu-pm:43.5":	"เตน ภิกฺขุนา โส ทูโต เอวมสฺส วจนีโย ",
"pli-tv-bu-pm:43.6":	"“น โข มยํ, อาวุโส, จีวรเจตาปนฺนํ ปฏิคฺคณฺหาม, จีวรญฺจ โข มยํ ปฏิคฺคณฺหาม กาเลน กปฺปิย”นฺติฯ ",
"pli-tv-bu-pm:43.7":	"โส เจ ทูโต ตํ ภิกฺขุํ เอวํ วเทยฺย ",
"pli-tv-bu-pm:43.8":	"“อตฺถิ ปนายสฺมโต โกจิ เวยฺยาวจฺจกโร”ติฯ ",
"pli-tv-bu-pm:43.9":	"จีวรตฺถิเกน, ภิกฺขเว, ภิกฺขุนา เวยฺยาวจฺจกโร นิทฺทิสิตพฺโพ อารามิโก วา อุปาสโก วา ",
"pli-tv-bu-pm:43.10":	"“เอโส โข, อาวุโส, ภิกฺขูนํ เวยฺยาวจฺจกโร”ติฯ ",
"pli-tv-bu-pm:43.11":	"โส เจ ทูโต ตํ เวยฺยาวจฺจกรํ สญฺญาเปตฺวา ตํ ภิกฺขุํ อุปสงฺกมิตฺวา เอวํ วเทยฺย ",
"pli-tv-bu-pm:43.12":	"“ยํ โข, ภนฺเต, อายสฺมา เวยฺยาวจฺจกรํ นิทฺทิสิ, สญฺญตฺโต โส มยา, อุปสงฺกมตายสฺมา กาเลน, จีวเรน ตํ อจฺฉาเทสฺสตี”ติฯ ",
"pli-tv-bu-pm:43.13":	"จีวรตฺถิเกน, ภิกฺขเว, ภิกฺขุนา เวยฺยาวจฺจกโร อุปสงฺกมิตฺวา ทฺวตฺติกฺขตฺตุํ โจเทตพฺโพ สาเรตพฺโพ ",
"pli-tv-bu-pm:43.14":	"“อตฺโถ เม, อาวุโส, จีวเรนา”ติ, ",
"pli-tv-bu-pm:43.15":	"ทฺวตฺติกฺขตฺตุํ โจทยมาโน สารยมาโน ตํ จีวรํ อภินิปฺผาเทยฺย, อิจฺเจตํ กุสลํ, ",
"pli-tv-bu-pm:43.16":	"โน เจ อภินิปฺผาเทยฺย, จตุกฺขตฺตุํ ปญฺจกฺขตฺตุํ ฉกฺขตฺตุปรมํ ตุณฺหีภูเตน อุทฺทิสฺส ฐาตพฺพํ, ",
"pli-tv-bu-pm:43.17":	"จตุกฺขตฺตุํ ปญฺจกฺขตฺตุํ ฉกฺขตฺตุปรมํ ตุณฺหีภูโต อุทฺทิสฺส ติฏฺฐมาโน ตํ จีวรํ อภินิปฺผาเทยฺย, อิจฺเจตํ กุสลํ, ",
"pli-tv-bu-pm:43.18":	"ตโต เจ อุตฺตริ วายมมาโน ตํ จีวรํ อภินิปฺผาเทยฺย, นิสฺสคฺคิยํ ปาจิตฺติยํฯ ",
"pli-tv-bu-pm:43.19":	"โน เจ อภินิปฺผาเทยฺย, ยตสฺส จีวรเจตาปนฺนํ อาภตํ, ตตฺถ สามํ วา คนฺตพฺพํ, ทูโต วา ปาเหตพฺโพ ",
"pli-tv-bu-pm:43.20":	"“ยํ โข ตุเมฺห อายสฺมนฺโต ภิกฺขุํ อุทฺทิสฺส จีวรเจตาปนฺนํ ปหิณิตฺถ, น ตํ ตสฺส ภิกฺขุโน กิญฺจิ อตฺถํ อนุโภติ, ",
"pli-tv-bu-pm:43.21":	"ยุญฺชนฺตายสฺมนฺโต สกํ, มา โว สกํ วินสฺสา”ติ, ",
"pli-tv-bu-pm:43.22":	"อยํ ตตฺถ สามีจิฯ ",
"pli-tv-bu-pm:43.23":	"กถินวคฺโค ปฐโมฯ ",
"pli-tv-bu-pm:44.0.1":	"ฉปฺเตรฺ ๒ฯ โกสิย ",
"pli-tv-bu-pm:44.0.2":	"นิสฺสคฺคิย ปาจิตฺติย ๑๑ฯ โกสิย ",
"pli-tv-bu-pm:44.1":	"โย ปน ภิกฺขุ โกสิยมิสฺสกํ สนฺถตํ การาเปยฺย, นิสฺสคฺคิยํ ปาจิตฺติยํฯ ",
"pli-tv-bu-pm:45.0":	"นิสฺสคฺคิย ปาจิตฺติย ๑๒ฯ สุทฺธกาฬก ",
"pli-tv-bu-pm:45.1":	"โย ปน ภิกฺขุ สุทฺธกาฬกานํ เอฬกโลมานํ สนฺถตํ การาเปยฺย, นิสฺสคฺคิยํ ปาจิตฺติยํฯ ",
"pli-tv-bu-pm:46.0":	"นิสฺสคฺคิย ปาจิตฺติย ๑๓ฯ เทฺวภาค ",
"pli-tv-bu-pm:46.1":	"นวํ ปน ภิกฺขุนา สนฺถตํ การยมาเนน เทฺว ภาคา สุทฺธกาฬกานํ เอฬกโลมานํ อาทาตพฺพา, ตติยํ โอทาตานํ, จตุตฺถํ โคจริยานํฯ ",
"pli-tv-bu-pm:46.2":	"อนาทา เจ ภิกฺขุ เทฺว ภาเค สุทฺธกาฬกานํ เอฬกโลมานํ, ตติยํ โอทาตานํ, จตุตฺถํ โคจริยานํ, นวํ สนฺถตํ การาเปยฺย, นิสฺสคฺคิยํ ปาจิตฺติยํฯ ",
"pli-tv-bu-pm:47.0":	"นิสฺสคฺคิย ปาจิตฺติย ๑๔ฯ ฉพฺพสฺส ",
"pli-tv-bu-pm:47.1":	"นวํ ปน ภิกฺขุนา สนฺถตํ การาเปตฺวา ฉพฺพสฺสานิ ธาเรตพฺพํ, ",
"pli-tv-bu-pm:47.2":	"โอเรน เจ ฉนฺนํ วสฺสานํ ตํ สนฺถตํ วิสฺสชฺเชตฺวา วา อวิสฺสชฺเชตฺวา วา อญฺญํ นวํ สนฺถตํ การาเปยฺย อญฺญตฺร ภิกฺขุสมฺมุติยา, นิสฺสคฺคิยํ ปาจิตฺติยํฯ ",
"pli-tv-bu-pm:48.0":	"นิสฺสคฺคิย ปาจิตฺติย ๑๕ฯ นิสีทนสนฺถต ",
"pli-tv-bu-pm:48.1":	"นิสีทนสนฺถตํ ปน ภิกฺขุนา การยมาเนน ปุราณสนฺถตสฺส สามนฺตา สุคตวิทตฺถิ อาทาตพฺพา ทุพฺพณฺณกรณายฯ ",
"pli-tv-bu-pm:48.2":	"อนาทา เจ ภิกฺขุ ปุราณสนฺถ ตสฺส สามนฺตา สุคตวิทตฺถึ, นวํ นิสีทนสนฺถตํ การาเปยฺย, นิสฺสคฺคิยํ ปาจิตฺติยํฯ ",
"pli-tv-bu-pm:49.0":	"นิสฺสคฺคิย ปาจิตฺติย ๑๖ฯ เอฬกโลม ",
"pli-tv-bu-pm:49.1":	"ภิกฺขุโน ปเนว อทฺธานมคฺคปฺปฏิปนฺนสฺส เอฬกโลมานิ อุปฺปชฺเชยฺยุํ, ",
"pli-tv-bu-pm:49.2":	"อากงฺขมาเนน ภิกฺขุนา ปฏิคฺคเหตพฺพานิ, ปฏิคฺคเหตฺวา ติโยชนปรมํ สหตฺถา หริตพฺพานิ อสนฺเต หารเกฯ ",
"pli-tv-bu-pm:49.3":	"ตโต เจ อุตฺตริ หเรยฺย, อสนฺเตปิ หารเก, นิสฺสคฺคิยํ ปาจิตฺติยํฯ ",
"pli-tv-bu-pm:50.0":	"นิสฺสคฺคิย ปาจิตฺติย ๑๗ฯ เอฬกโลมโธวาปน ",
"pli-tv-bu-pm:50.1":	"โย ปน ภิกฺขุ อญฺญาติกาย ภิกฺขุนิยา เอฬกโลมานิ โธวาเปยฺย วา รชาเปยฺย วา วิชฏาเปยฺย วา, นิสฺสคฺคิยํ ปาจิตฺติยํฯ ",
"pli-tv-bu-pm:51.0":	"นิสฺสคฺคิย ปาจิตฺติย ๑๘ฯ รูปิย ",
"pli-tv-bu-pm:51.1":	"โย ปน ภิกฺขุ ชาตรูปรชตํ อุคฺคเณฺหยฺย วา อุคฺคณฺหาเปยฺย วา อุปนิกฺขิตฺตํ วา สาทิเยยฺย, นิสฺสคฺคิยํ ปาจิตฺติยํฯ ",
"pli-tv-bu-pm:52.0":	"นิสฺสคฺคิย ปาจิตฺติย ๑๙ฯ รูปิยสํโวหาร ",
"pli-tv-bu-pm:52.1":	"โย ปน ภิกฺขุ นานปฺปการกํ รูปิยสํโวหารํ สมาปชฺเชยฺย, นิสฺสคฺคิยํ ปาจิตฺติยํฯ ",
"pli-tv-bu-pm:53.0":	"นิสฺสคฺคิย ปาจิตฺติย ๒๐ฯ กยวิกฺกย ",
"pli-tv-bu-pm:53.1":	"โย ปน ภิกฺขุ นานปฺปการกํ กยวิกฺกยํ สมาปชฺเชยฺย, นิสฺสคฺคิยํ ปาจิตฺติยํฯ ",
"pli-tv-bu-pm:53.2":	"โกสิยวคฺโค ทุติโยฯ ",
"pli-tv-bu-pm:54.0.1":	"ฉปฺเตรฺ ๓ฯ ปตฺต ",
"pli-tv-bu-pm:54.0.2":	"นิสฺสคฺคิย ปาจิตฺติย ๒๑ฯ ปตฺต ",
"pli-tv-bu-pm:54.1":	"ทสาหปรมํ อติเรกปตฺโต ธาเรตพฺโพ, ตํ อติกฺกามยโต นิสฺสคฺคิยํ ปาจิตฺติยํฯ ",
"pli-tv-bu-pm:55.0":	"นิสฺสคฺคิย ปาจิตฺติย ๒๒ฯ อูนปญฺจพนฺธน ",
"pli-tv-bu-pm:55.1":	"โย ปน ภิกฺขุ อูนปญฺจพนฺธเนน ปตฺเตน อญฺญํ นวํ ปตฺตํ เจตาเปยฺย, นิสฺสคฺคิยํ ปาจิตฺติยํฯ ",
"pli-tv-bu-pm:55.2":	"เตน ภิกฺขุนา โส ปตฺโต ภิกฺขุปริสาย นิสฺสชฺชิตพฺโพ, ",
"pli-tv-bu-pm:55.3":	"โย จ ตสฺสา ภิกฺขุปริสาย ปตฺตปริยนฺโต, โส ตสฺส ภิกฺขุโน ปทาตพฺโพ “อยํ เต ภิกฺขุ ปตฺโต ยาว เภทนาย ธาเรตพฺโพ”ติ, ",
"pli-tv-bu-pm:55.4":	"อยํ ตตฺถ สามีจิฯ ",
"pli-tv-bu-pm:56.0":	"นิสฺสคฺคิย ปาจิตฺติย ๒๓ฯ เภสชฺช ",
"pli-tv-bu-pm:56.1":	"ยานิ โข ปน ตานิ คิลานานํ ภิกฺขูนํ ปฏิสายนียานิ เภสชฺชานิ, เสยฺยถิทํ—สปฺปิ นวนีตํ เตลํ มธุ ผาณิตํ, ตานิ ปฏิคฺคเหตฺวา สตฺตาหปรมํ สนฺนิธิการกํ ปริภุญฺชิตพฺพานิ, ",
"pli-tv-bu-pm:56.2":	"ตํ อติกฺกามยโต นิสฺสคฺคิยํ ปาจิตฺติยํฯ ",
"pli-tv-bu-pm:57.0":	"นิสฺสคฺคิย ปาจิตฺติย ๒๔ฯ วสฺสิกสาฏิก ",
"pli-tv-bu-pm:57.1":	"“มาโส เสโส คิมฺหาน”นฺติ ภิกฺขุนา วสฺสิกสาฏิกจีวรํ ปริเยสิตพฺพํ, “อทฺธมาโส เสโส คิมฺหาน”นฺติ กตฺวา นิวาเสตพฺพํฯ ",
"pli-tv-bu-pm:57.2":	"โอเรน เจ “มาโส เสโส คิมฺหาน”นฺติ วสฺสิกสาฏิกจีวรํ ปริเยเสยฺย, โอเรน“ทฺธมาโส เสโส คิมฺหาน”นฺติ กตฺวา นิวาเสยฺย, นิสฺสคฺคิยํ ปาจิตฺติยํฯ ",
"pli-tv-bu-pm:58.0":	"นิสฺสคฺคิย ปาจิตฺติย ๒๕ฯ จีวรอจฺฉินฺทน ",
"pli-tv-bu-pm:58.1":	"โย ปน ภิกฺขุ ภิกฺขุสฺส สามํ จีวรํ ทตฺวา กุปิโต อนตฺตมโน อจฺฉินฺเทยฺย วา อจฺฉินฺทาเปยฺย วา, นิสฺสคฺคิยํ ปาจิตฺติยํฯ ",
"pli-tv-bu-pm:59.0":	"นิสฺสคฺคิย ปาจิตฺติย ๒๖ฯ สุตฺตวิญฺญตฺติ ",
"pli-tv-bu-pm:59.1":	"โย ปน ภิกฺขุ สามํ สุตฺตํ วิญฺญาเปตฺวา ตนฺตวาเยหิ จีวรํ วายาเปยฺย, นิสฺสคฺคิยํ ปาจิตฺติยํฯ ",
"pli-tv-bu-pm:60.0":	"นิสฺสคฺคิย ปาจิตฺติย ๒๗ฯ มหาเปสการ ",
"pli-tv-bu-pm:60.1":	"ภิกฺขุํ ปเนว อุทฺทิสฺส อญฺญาตโก คหปติ วา คหปตานี วา ตนฺตวาเยหิ จีวรํ วายาเปยฺย, ตตฺร เจ โส ภิกฺขุ ปุพฺเพ อปฺปวาริโต ตนฺตวาเย อุปสงฺกมิตฺวา จีวเร วิกปฺปํ อาปชฺเชยฺย ",
"pli-tv-bu-pm:60.2":	"“อิทํ โข, อาวุโส, จีวรํ มํ อุทฺทิสฺส วิยฺยติ, อายตญฺจ กโรถ, วิตฺถตญฺจ, อปฺปิตญฺจ, สุวีตญฺจ, สุปฺปวายิตญฺจ, สุวิเลขิตญฺจ, สุวิตจฺฉิตญฺจ กโรถ, ",
"pli-tv-bu-pm:60.3":	"อปฺเปว นาม มยมฺปิ อายสฺมนฺตานํ กิญฺจิมตฺตํ อนุปทชฺเชยฺยามา”ติฯ ",
"pli-tv-bu-pm:60.4":	"เอวญฺจ โส ภิกฺขุ วตฺวา กิญฺจิมตฺตํ อนุปทชฺเชยฺย อนฺตมโส ปิณฺฑปาตมตฺตมฺปิ, นิสฺสคฺคิยํ ปาจิตฺติยํฯ ",
"pli-tv-bu-pm:61.0":	"นิสฺสคฺคิย ปาจิตฺติย ๒๘ฯ อจฺเจกจีวร ",
"pli-tv-bu-pm:61.1":	"ทสาหานาคตํ กตฺติกเตมาสิกปุณฺณมํ ภิกฺขุโน ปเนว อจฺเจกจีวรํ อุปฺปชฺเชยฺย, อจฺเจกํ มญฺญมาเนน ภิกฺขุนา ปฏิคฺคเหตพฺพํ, ปฏิคฺคเหตฺวา ยาว จีวรกาลสมยํ นิกฺขิปิตพฺพํฯ ",
"pli-tv-bu-pm:61.2":	"ตโต เจ อุตฺตริ นิกฺขิเปยฺย, นิสฺสคฺคิยํ ปาจิตฺติยํฯ ",
"pli-tv-bu-pm:62.0":	"นิสฺสคฺคิย ปาจิตฺติย ๒๙ฯ สาสงฺก ",
"pli-tv-bu-pm:62.1":	"อุปวสฺสํ โข ปน กตฺติกปุณฺณมํ ยานิ โข ปน ตานิ อารญฺญกานิ เสนาสนานิ สาสงฺกสมฺมตานิ สปฺปฏิภยานิ, ตถารูเปสุ ภิกฺขุ เสนาสเนสุ วิหรนฺโต อากงฺขมาโน ติณฺณํ จีวรานํ อญฺญตรํ จีวรํ อนฺตรฆเร นิกฺขิเปยฺย, สิยา จ ตสฺส ภิกฺขุโน โกจิเทว ปจฺจโย เตน จีวเรน วิปฺปวาสาย, ",
"pli-tv-bu-pm:62.2":	"ฉารตฺตปรมํ เตน ภิกฺขุนา เตน จีวเรน วิปฺปวสิตพฺพํฯ ตโต เจ อุตฺตริ วิปฺปวเสยฺย อญฺญตฺร ภิกฺขุสมฺมุติยา, นิสฺสคฺคิยํ ปาจิตฺติยํฯ ",
"pli-tv-bu-pm:63.0":	"นิสฺสคฺคิย ปาจิตฺติย ๓๐ฯ ปริณต ",
"pli-tv-bu-pm:63.1":	"โย ปน ภิกฺขุ ชานํ สงฺฆิกํ ลาภํ ปริณตํ อตฺตโน ปริณาเมยฺย, นิสฺสคฺคิยํ ปาจิตฺติยํฯ ",
"pli-tv-bu-pm:63.2":	"ปตฺตวคฺโค ตติโยฯ ",
"pli-tv-bu-pm:64.1":	"อุทฺทิฏฺฐา โข อายสฺมนฺโต ตึส นิสฺสคฺคิยา ปาจิตฺติยา ธมฺมาฯ ",
"pli-tv-bu-pm:64.2":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:64.3":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:64.4":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:64.5":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:64.6":	"นิสฺสคฺคิยปาจิตฺติยา นิฏฺฐิตา ",
"pli-tv-bu-pm:65.0":	"สุทฺธปาจิตฺติยา ",
"pli-tv-bu-pm:65.1":	"อิเม โข ปนายสฺมนฺโต เทฺวนวุติ ปาจิตฺติยา ธมฺมา อุทฺเทสํ อาคจฺฉนฺติฯ ",
"pli-tv-bu-pm:66.0.1":	"ฉปฺเตรฺ ๑ฯ มุสาวาท ",
"pli-tv-bu-pm:66.0.2":	"ปาจิตฺติย ๑ฯ มุสาวาท ",
"pli-tv-bu-pm:66.1":	"สมฺปชานมุสาวาเท ปาจิตฺติยํฯ ",
"pli-tv-bu-pm:67.0":	"ปาจิตฺติย ๒ฯ โอมสวาท ",
"pli-tv-bu-pm:67.1":	"โอมสวาเท ปาจิตฺติยํฯ ",
"pli-tv-bu-pm:68.0":	"ปาจิตฺติย ๓ฯ เปสุญฺญ ",
"pli-tv-bu-pm:68.1":	"ภิกฺขุเปสุญฺเญ ปาจิตฺติยํฯ ",
"pli-tv-bu-pm:69.0":	"ปาจิตฺติย ๔ฯ ปทโสธมฺม ",
"pli-tv-bu-pm:69.1":	"โย ปน ภิกฺขุ อนุปสมฺปนฺนํ ปทโส ธมฺมํ วาเจยฺย, ปาจิตฺติยํฯ ",
"pli-tv-bu-pm:70.0":	"ปาจิตฺติย ๕ฯ ปฐมสหเสยฺย ",
"pli-tv-bu-pm:70.1":	"โย ปน ภิกฺขุ อนุปสมฺปนฺเนน อุตฺตริทิรตฺตติรตฺตํ สหเสยฺยํ กปฺเปยฺย, ปาจิตฺติยํฯ ",
"pli-tv-bu-pm:71.0":	"ปาจิตฺติย ๖ฯ ทุติยสหเสยฺย ",
"pli-tv-bu-pm:71.1":	"โย ปน ภิกฺขุ มาตุคาเมน สหเสยฺยํ กปฺเปยฺย, ปาจิตฺติยํฯ ",
"pli-tv-bu-pm:72.0":	"ปาจิตฺติย ๗ฯ ธมฺมเทสนา ",
"pli-tv-bu-pm:72.1":	"โย ปน ภิกฺขุ มาตุคามสฺส อุตฺตริฉปฺปญฺจวาจาหิ ธมฺมํ เทเสยฺย อญฺญตฺร วิญฺญุนา ปุริสวิคฺคเหน, ปาจิตฺติยํฯ ",
"pli-tv-bu-pm:73.0":	"ปาจิตฺติย ๘ฯ ภูตาโรจน ",
"pli-tv-bu-pm:73.1":	"โย ปน ภิกฺขุ อนุปสมฺปนฺนสฺส อุตฺตริมนุสฺสธมฺมํ อาโรเจยฺย, ภูตสฺมึ ปาจิตฺติยํฯ ",
"pli-tv-bu-pm:74.0":	"ปาจิตฺติย ๙ฯ ทุฏฺฐุลฺลาโรจน ",
"pli-tv-bu-pm:74.1":	"โย ปน ภิกฺขุ ภิกฺขุสฺส ทุฏฺฐุลฺลํ อาปตฺตึ อนุปสมฺปนฺนสฺส อาโรเจยฺย อญฺญตฺร ภิกฺขุสมฺมุติยา, ปาจิตฺติยํฯ ",
"pli-tv-bu-pm:75.0":	"ปาจิตฺติย ๑๐ฯ ปถวีขณน ",
"pli-tv-bu-pm:75.1":	"โย ปน ภิกฺขุ ปถวึ ขเณยฺย วา ขณาเปยฺย วา ปาจิตฺติยํฯ ",
"pli-tv-bu-pm:75.2":	"มุสาวาทวคฺโค ปฐโม ",
"pli-tv-bu-pm:76.0.1":	"ฉปฺเตรฺ ๒ฯ ภูตคาม ",
"pli-tv-bu-pm:76.0.2":	"ปาจิตฺติย ๑๑ฯ ภูตคาม ",
"pli-tv-bu-pm:76.1":	"ภูตคามปาตพฺยตาย ปาจิตฺติยํฯ ",
"pli-tv-bu-pm:77.0":	"ปาจิตฺติย ๑๒ฯ อญฺญวาทก ",
"pli-tv-bu-pm:77.1":	"อญฺญวาทเก, วิเหสเก ปาจิตฺติยํฯ ",
"pli-tv-bu-pm:78.0":	"ปาจิตฺติย ๑๓ฯ อุชฺฌาปนก ",
"pli-tv-bu-pm:78.1":	"อุชฺฌาปนเก, ขิยฺยนเก ปาจิตฺติยํฯ ",
"pli-tv-bu-pm:79.0":	"ปาจิตฺติย ๑๔ฯ ปฐมเสนาสน ",
"pli-tv-bu-pm:79.1":	"โย ปน ภิกฺขุ สงฺฆิกํ มญฺจํ วา ปีฐํ วา ภิสึ วา โกจฺฉํ วา อชฺโฌกาเส สนฺถริตฺวา วา สนฺถราเปตฺวา วา ตํ ปกฺกมนฺโต เนว อุทฺธเรยฺย, น อุทฺธราเปยฺย, อนาปุจฺฉํ วา คจฺเฉยฺย, ปาจิตฺติยํฯ ",
"pli-tv-bu-pm:80.0":	"ปาจิตฺติย ๑๕ฯ ทุติยเสนาสน ",
"pli-tv-bu-pm:80.1":	"โย ปน ภิกฺขุ สงฺฆิเก วิหาเร เสยฺยํ สนฺถริตฺวา วา สนฺถราเปตฺวา วา ตํ ปกฺกมนฺโต เนว อุทฺธเรยฺย, น อุทฺธราเปยฺย, อนาปุจฺฉํ วา คจฺเฉยฺย, ปาจิตฺติยํฯ ",
"pli-tv-bu-pm:81.0":	"ปาจิตฺติย ๑๖ฯ อนุปขชฺช ",
"pli-tv-bu-pm:81.1":	"โย ปน ภิกฺขุ สงฺฆิเก วิหาเร ชานํ ปุพฺพุปคตํ ภิกฺขุํ อนุปขชฺช เสยฺยํ กปฺเปยฺย “ยสฺส สมฺพาโธ ภวิสฺสติ, โส ปกฺกมิสฺสตี”ติ เอตเทว ปจฺจยํ กริตฺวา อนญฺญํ, ปาจิตฺติยํฯ ",
"pli-tv-bu-pm:82.0":	"ปาจิตฺติย ๑๗ฯ นิกฺกฑฺฒน ",
"pli-tv-bu-pm:82.1":	"โย ปน ภิกฺขุ ภิกฺขุํ กุปิโต อนตฺตมโน สงฺฆิกา วิหารา นิกฺกฑฺเฒยฺย วา นิกฺกฑฺฒาเปยฺย วา, ปาจิตฺติยํฯ ",
"pli-tv-bu-pm:83.0":	"ปาจิตฺติย ๑๘ฯ เวหาสกุฏิ ",
"pli-tv-bu-pm:83.1":	"โย ปน ภิกฺขุ สงฺฆิเก วิหาเร อุปริเวหาสกุฏิยา อาหจฺจปาทกํ มญฺจํ วา ปีฐํ วา อภินิสีเทยฺย วา อภินิปชฺเชยฺย วา, ปาจิตฺติยํฯ ",
"pli-tv-bu-pm:84.0":	"ปาจิตฺติย ๑๙ฯ มหลฺลกวิหาร ",
"pli-tv-bu-pm:84.1":	"มหลฺลกํ ปน ภิกฺขุนา วิหารํ การยมาเนน ยาว ทฺวารโกสา อคฺคฬฏฺฐปนาย อาโลกสนฺธิปริกมฺมาย ทฺวตฺติจฺฉทนสฺส ปริยายํ อปฺปหริเต ฐิเตน อธิฏฺฐาตพฺพํ, ตโต เจ อุตฺตริ อปฺปหริเตปิ ฐิโต อธิฏฺฐเหยฺย, ปาจิตฺติยํฯ ",
"pli-tv-bu-pm:85.0":	"ปาจิตฺติย ๒๐ฯ สปฺปาณก ",
"pli-tv-bu-pm:85.1":	"โย ปน ภิกฺขุ ชานํ สปฺปาณกํ อุทกํ ติณํ วา มตฺติกํ วา สิญฺเจยฺย วา สิญฺจาเปยฺย วา, ปาจิตฺติยํฯ ",
"pli-tv-bu-pm:85.2":	"ภูตคามวคฺโค ทุติโย ",
"pli-tv-bu-pm:86.0.1":	"ฉปฺเตรฺ ๓ฯ โอวาท ",
"pli-tv-bu-pm:86.0.2":	"ปาจิตฺติย ๒๑ฯ โอวาท ",
"pli-tv-bu-pm:86.1":	"โย ปน ภิกฺขุ อสมฺมโต ภิกฺขุนิโย โอวเทยฺย, ปาจิตฺติยํฯ ",
"pli-tv-bu-pm:87.0":	"ปาจิตฺติย ๒๒ฯ อตฺถงฺคต ",
"pli-tv-bu-pm:87.1":	"สมฺมโตปิ เจ ภิกฺขุ อตฺถงฺคเต สูริเย ภิกฺขุนิโย โอวเทยฺย, ปาจิตฺติยํฯ ",
"pli-tv-bu-pm:88.0":	"ปาจิตฺติย ๒๓ฯ ภิกฺขุนุปสฺสย ",
"pli-tv-bu-pm:88.1":	"โย ปน ภิกฺขุ ภิกฺขุนุปสฺสยํ อุปสงฺกมิตฺวา ภิกฺขุนิโย โอวเทยฺย อญฺญตฺร สมยา, ปาจิตฺติยํฯ ",
"pli-tv-bu-pm:88.2":	"ตตฺถายํ สมโย, คิลานา โหติ ภิกฺขุนี, อยํ ตตฺถ สมโยฯ ",
"pli-tv-bu-pm:89.0":	"ปาจิตฺติย ๒๔ฯ อามิส ",
"pli-tv-bu-pm:89.1":	"โย ปน ภิกฺขุ เอวํ วเทยฺย “อามิสเหตุ เถรา ภิกฺขู ภิกฺขุนิโย โอวทนฺตี”ติ, ปาจิตฺติยํฯ ",
"pli-tv-bu-pm:90.0":	"ปาจิตฺติย ๒๕ฯ จีวรทาน ",
"pli-tv-bu-pm:90.1":	"โย ปน ภิกฺขุ อญฺญาติกาย ภิกฺขุนิยา จีวรํ ทเทยฺย อญฺญตฺร ปาริวตฺตกา, ปาจิตฺติยํฯ ",
"pli-tv-bu-pm:91.0":	"ปาจิตฺติย ๒๖ฯ จีวรสิพฺพน ",
"pli-tv-bu-pm:91.1":	"โย ปน ภิกฺขุ อญฺญาติกาย ภิกฺขุนิยา จีวรํ สิพฺเพยฺย วา สิพฺพาเปยฺย วา, ปาจิตฺติยํฯ ",
"pli-tv-bu-pm:92.0":	"ปาจิตฺติย ๒๗ฯ สํวิธาน ",
"pli-tv-bu-pm:92.1":	"โย ปน ภิกฺขุ ภิกฺขุนิยา สทฺธึ สํวิธาย เอกทฺธานมคฺคํ ปฏิปชฺเชยฺย อนฺตมโส คามนฺตรมฺปิ อญฺญตฺร สมยา, ปาจิตฺติยํฯ ",
"pli-tv-bu-pm:92.2":	"ตตฺถายํ สมโย, สตฺถคมนีโย โหติ มคฺโค, สาสงฺกสมฺมโต, สปฺปฏิภโย, อยํ ตตฺถ สมโยฯ ",
"pli-tv-bu-pm:93.0":	"ปาจิตฺติย ๒๘ฯ นาวาภิรุหน ",
"pli-tv-bu-pm:93.1":	"โย ปน ภิกฺขุ ภิกฺขุนิยา สทฺธึ สํวิธาย เอกํ นาวํ อภิรุเหยฺย อุทฺธงฺคามินึ วา อโธคามินึ วา อญฺญตฺร ติริยํ ตรณาย, ปาจิตฺติยํฯ ",
"pli-tv-bu-pm:94.0":	"ปาจิตฺติย ๒๙ฯ ปริปาจิต ",
"pli-tv-bu-pm:94.1":	"โย ปน ภิกฺขุ ชานํ ภิกฺขุนิปริปาจิตํ ปิณฺฑปาตํ ภุญฺเชยฺย อญฺญตฺร ปุพฺเพ คิหิสมารมฺภา, ปาจิตฺติยํฯ ",
"pli-tv-bu-pm:95.0":	"ปาจิตฺติย ๓๐ฯ รโหนิสชฺช ",
"pli-tv-bu-pm:95.1":	"โย ปน ภิกฺขุ ภิกฺขุนิยา สทฺธึ เอโก เอกาย รโห นิสชฺชํ กปฺเปยฺย, ปาจิตฺติยํฯ ",
"pli-tv-bu-pm:95.2":	"โอวาทวคฺโค ตติโย ",
"pli-tv-bu-pm:96.0.1":	"ฉปฺเตรฺ ๔ฯ โภชนวคฺโค ",
"pli-tv-bu-pm:96.0.2":	"ปาจิตฺติย ๓๑ฯ อาวสถปิณฺฑ ",
"pli-tv-bu-pm:96.1":	"อคิลาเนน ภิกฺขุนา เอโก อาวสถปิณฺโฑ ภุญฺชิตพฺโพฯ ",
"pli-tv-bu-pm:96.2":	"ตโต เจ อุตฺตริ ภุญฺเชยฺย, ปาจิตฺติยํฯ ",
"pli-tv-bu-pm:97.0":	"ปาจิตฺติย ๓๒ฯ คณโภชน ",
"pli-tv-bu-pm:97.1":	"คณโภชเน อญฺญตฺร สมยา ปาจิตฺติยํฯ ",
"pli-tv-bu-pm:97.2":	"ตตฺถายํ สมโย, คิลานสมโย, จีวรทานสมโย, จีวรการสมโย, อทฺธานคมนสมโย, นาวาภิรุหนสมโย, มหาสมโย, สมณภตฺตสมโย, อยํ ตตฺถ สมโยฯ ",
"pli-tv-bu-pm:98.0":	"ปาจิตฺติย ๓๓ฯ ปรมฺปรโภชน ",
"pli-tv-bu-pm:98.1":	"ปรมฺปรโภชเน อญฺญตฺร สมยา ปาจิตฺติยํฯ ",
"pli-tv-bu-pm:98.2":	"ตตฺถายํ สมโย, คิลานสมโย, จีวรทานสมโย, จีวรการสมโย, อยํ ตตฺถ สมโยฯ ",
"pli-tv-bu-pm:99.0":	"ปาจิตฺติย ๓๔ฯ กาณมาตุ ",
"pli-tv-bu-pm:99.1":	"ภิกฺขุํ ปเนว กุลํ อุปคตํ ปูเวหิ วา มนฺเถหิ วา อภิหฏฺฐุํ ปวาเรยฺย, อากงฺขมาเนน ภิกฺขุนา ทฺวตฺติปตฺตปูรา ปฏิคฺคเหตพฺพาฯ ตโต เจ อุตฺตริ ปฏิคฺคเณฺหยฺย, ปาจิตฺติยํฯ ",
"pli-tv-bu-pm:99.2":	"ทฺวตฺติปตฺตปูเร ปฏิคฺคเหตฺวา ตโต นีหริตฺวา ภิกฺขูหิ สทฺธึ สํวิภชิตพฺพํ, อยํ ตตฺถ สามีจิฯ ",
"pli-tv-bu-pm:100.0":	"ปาจิตฺติย ๓๕ฯ ปฐมปวารณา ",
"pli-tv-bu-pm:100.1":	"โย ปน ภิกฺขุ ภุตฺตาวี ปวาริโต อนติริตฺตํ ขาทนียํ วา โภชนียํ วา ขาเทยฺย วา ภุญฺเชยฺย วา, ปาจิตฺติยํฯ ",
"pli-tv-bu-pm:101.0":	"ปาจิตฺติย ๓๖ฯ ทุติยปวารณา ",
"pli-tv-bu-pm:101.1":	"โย ปน ภิกฺขุ ภิกฺขุํ ภุตฺตาวึ ปวาริตํ อนติริตฺเตน ขาทนีเยน วา โภชนีเยน วา อภิหฏฺฐุํ ปวาเรยฺย “หนฺท ภิกฺขุ ขาท วา ภุญฺช วา”ติ ชานํ อาสาทนาเปกฺโข, ภุตฺตสฺมึ ปาจิตฺติยํฯ ",
"pli-tv-bu-pm:102.0":	"ปาจิตฺติย ๓๗ฯ วิกาลโภชน ",
"pli-tv-bu-pm:102.1":	"โย ปน ภิกฺขุ วิกาเล ขาทนียํ วา โภชนียํ วา ขาเทยฺย วา ภุญฺเชยฺย วา, ปาจิตฺติยํฯ ",
"pli-tv-bu-pm:103.0":	"ปาจิตฺติย ๓๘ฯ สนฺนิธิการก ",
"pli-tv-bu-pm:103.1":	"โย ปน ภิกฺขุ สนฺนิธิการกํ ขาทนียํ วา โภชนียํ วา ขาเทยฺย วา ภุญฺเชยฺย วา, ปาจิตฺติยํฯ ",
"pli-tv-bu-pm:104.0":	"ปาจิตฺติย ๓๙ฯ ปณีตโภชน ",
"pli-tv-bu-pm:104.1":	"ยานิ โข ปน ตานิ ปณีตโภชนานิ, เสยฺยถิทํ—สปฺปิ, นวนีตํ, เตลํ, มธุ, ผาณิตํ, มจฺโฉ, มํสํ, ขีรํ, ทธิฯ โย ปน ภิกฺขุ เอวรูปานิ ปณีตโภชนานิ อคิลาโน อตฺตโน อตฺถาย วิญฺญาเปตฺวา ภุญฺเชยฺย, ปาจิตฺติยํฯ ",
"pli-tv-bu-pm:105.0":	"ปาจิตฺติย ๔๐ฯ ทนฺตโปน ",
"pli-tv-bu-pm:105.1":	"โย ปน ภิกฺขุ อทินฺนํ มุขทฺวารํ อาหารํ อาหเรยฺย อญฺญตฺร อุทกทนฺตโปนา, ปาจิตฺติยํฯ ",
"pli-tv-bu-pm:105.2":	"โภชนวคฺโค จตุตฺโถ ",
"pli-tv-bu-pm:106.0.1":	"ฉปฺเตรฺ ๕ฯ อเจลก ",
"pli-tv-bu-pm:106.0.2":	"ปาจิตฺติย ๔๑ฯ อเจลก ",
"pli-tv-bu-pm:106.1":	"โย ปน ภิกฺขุ อเจลกสฺส วา ปริพฺพาชกสฺส วา ปริพฺพาชิกาย วา สหตฺถา ขาทนียํ วา โภชนียํ วา ทเทยฺย, ปาจิตฺติยํฯ ",
"pli-tv-bu-pm:107.0":	"ปาจิตฺติย ๔๒ฯ อุโยฺยชน ",
"pli-tv-bu-pm:107.1":	"โย ปน ภิกฺขุ ภิกฺขุํ “เอหาวุโส, คามํ วา นิคมํ วา ปิณฺฑาย ปวิสิสฺสามา”ติ ตสฺส ทาเปตฺวา วา อทาเปตฺวา วา อุโยฺยเชยฺย “คจฺฉาวุโส, น เม ตยา สทฺธึ กถา วา นิสชฺชา วา ผาสุ โหติ, เอกกสฺส เม กถา วา นิสชฺชา วา ผาสุ โหตี”ติ เอตเทว ปจฺจยํ กริตฺวา อนญฺญํ, ปาจิตฺติยํฯ ",
"pli-tv-bu-pm:108.0":	"ปาจิตฺติย ๔๓ฯ สโภชน ",
"pli-tv-bu-pm:108.1":	"โย ปน ภิกฺขุ สโภชเน กุเล อนุปขชฺช นิสชฺชํ กปฺเปยฺย, ปาจิตฺติยํฯ ",
"pli-tv-bu-pm:109.0":	"ปาจิตฺติย ๔๔ฯ รโหปฏิจฺฉนฺน ",
"pli-tv-bu-pm:109.1":	"โย ปน ภิกฺขุ มาตุคาเมน สทฺธึ รโห ปฏิจฺฉนฺเน อาสเน นิสชฺชํ กปฺเปยฺย, ปาจิตฺติยํฯ ",
"pli-tv-bu-pm:110.0":	"ปาจิตฺติย ๔๕ฯ รโหนิสชฺช ",
"pli-tv-bu-pm:110.1":	"โย ปน ภิกฺขุ มาตุคาเมน สทฺธึ เอโก เอกาย รโห นิสชฺชํ กปฺเปยฺย, ปาจิตฺติยํฯ ",
"pli-tv-bu-pm:111.0":	"ปาจิตฺติย ๔๖ฯ จาริตฺต ",
"pli-tv-bu-pm:111.1":	"โย ปน ภิกฺขุ นิมนฺติโต สภตฺโต สมาโน สนฺตํ ภิกฺขุํ อนาปุจฺฉา ปุเรภตฺตํ วา ปจฺฉาภตฺตํ วา กุเลสุ จาริตฺตํ อาปชฺเชยฺย อญฺญตฺร สมยา, ปาจิตฺติยํฯ ",
"pli-tv-bu-pm:111.2":	"ตตฺถายํ สมโย, จีวรทานสมโย, จีวรการสมโย, อยํ ตตฺถ สมโยฯ ",
"pli-tv-bu-pm:112.0":	"ปาจิตฺติย ๔๗ฯ มหานาม ",
"pli-tv-bu-pm:112.1":	"อคิลาเนน ภิกฺขุนา จตุมาสปฺปจฺจยปวารณา สาทิตพฺพา อญฺญตฺร ปุนปวารณาย, อญฺญตฺร นิจฺจปวารณายฯ ตโต เจ อุตฺตริ สาทิเยยฺย, ปาจิตฺติยํฯ ",
"pli-tv-bu-pm:113.0":	"ปาจิตฺติย ๔๘ฯ อุยฺยุตฺตเสนา ",
"pli-tv-bu-pm:113.1":	"โย ปน ภิกฺขุ อุยฺยุตฺตํ เสนํ ทสฺสนาย คจฺเฉยฺย อญฺญตฺร ตถารูปปฺปจฺจยา, ปาจิตฺติยํฯ ",
"pli-tv-bu-pm:114.0":	"ปาจิตฺติย ๔๙ฯ เสนาวาส ",
"pli-tv-bu-pm:114.1":	"สิยา จ ตสฺส ภิกฺขุโน โกจิเทว ปจฺจโย เสนํ คมนาย, ทิรตฺตติรตฺตํ เตน ภิกฺขุนา เสนาย วสิตพฺพํฯ ",
"pli-tv-bu-pm:114.2":	"ตโต เจ อุตฺตริ วเสยฺย, ปาจิตฺติยํฯ ",
"pli-tv-bu-pm:115.0":	"ปาจิตฺติย ๕๐ฯ อุโยฺยธิก ",
"pli-tv-bu-pm:115.1":	"ทิรตฺตติรตฺตํ เจ ภิกฺขุ เสนาย วสมาโน อุโยฺยธิกํ วา พลคฺคํ วา เสนาพฺยูหํ วา อนีกทสฺสนํ วา คจฺเฉยฺย, ปาจิตฺติยํฯ ",
"pli-tv-bu-pm:115.2":	"อเจลกวคฺโค ปญฺจโม ",
"pli-tv-bu-pm:116.0.1":	"ฉปฺเตรฺ ๖ฯ สุราปาน ",
"pli-tv-bu-pm:116.0.2":	"ปาจิตฺติย ๕๑ฯ สุราปาน ",
"pli-tv-bu-pm:116.1":	"สุราเมรยปาเน ปาจิตฺติยํฯ ",
"pli-tv-bu-pm:117.0":	"ปาจิตฺติย ๕๒ฯ องฺคุลิปโตทก ",
"pli-tv-bu-pm:117.1":	"องฺคุลิปโตทเก ปาจิตฺติยํฯ ",
"pli-tv-bu-pm:118.0":	"ปาจิตฺติย ๕๓ฯ หสธมฺม ",
"pli-tv-bu-pm:118.1":	"อุทเก หสธมฺเม ปาจิตฺติยํฯ ",
"pli-tv-bu-pm:119.0":	"ปาจิตฺติย ๕๔ฯ อนาทริย ",
"pli-tv-bu-pm:119.1":	"อนาทริเย ปาจิตฺติยํฯ ",
"pli-tv-bu-pm:120.0":	"ปาจิตฺติย ๕๕ฯ ภึสาปน ",
"pli-tv-bu-pm:120.1":	"โย ปน ภิกฺขุ ภิกฺขุํ ภึสาเปยฺย, ปาจิตฺติยํฯ ",
"pli-tv-bu-pm:121.0":	"ปาจิตฺติย ๕๖ฯ โชติ ",
"pli-tv-bu-pm:121.1":	"โย ปน ภิกฺขุ อคิลาโน วิสิพฺพนาเปกฺโข โชตึ สมาทเหยฺย วา สมาทหาเปยฺย วา อญฺญตฺร ตถารูปปฺปจฺจยา, ปาจิตฺติยํฯ ",
"pli-tv-bu-pm:122.0":	"ปาจิตฺติย ๕๗ฯ นหาน ",
"pli-tv-bu-pm:122.1":	"โย ปน ภิกฺขุ โอเรนทฺธมาสํ นหาเยยฺย อญฺญตฺร สมยา, ปาจิตฺติยํฯ ",
"pli-tv-bu-pm:122.2":	"ตตฺถายํ สมโย “ทิยฑฺโฒ มาโส เสโส คิมฺหาน”นฺติ “วสฺสานสฺส ปฐโม มาโส” อิจฺเจเต อฑฺฒเตยฺยมาสา อุณฺหสมโย, ปริฬาหสมโย, คิลานสมโย, กมฺมสมโย, อทฺธานคมนสมโย, วาตวุฏฺฐิสมโย, อยํ ตตฺถ สมโยฯ ",
"pli-tv-bu-pm:123.0":	"ปาจิตฺติย ๕๘ฯ ทุพฺพณฺณกรณ ",
"pli-tv-bu-pm:123.1":	"นวํ ปน ภิกฺขุนา จีวรลาเภน ติณฺณํ ทุพฺพณฺณกรณานํ อญฺญตรํ ทุพฺพณฺณกรณํ อาทาตพฺพํ นีลํ วา กทฺทมํ วา กาฬสามํ วาฯ อนาทา เจ ภิกฺขุ ติณฺณํ ทุพฺพณฺณกรณานํ อญฺญตรํ ทุพฺพณฺณกรณํ นวํ จีวรํ ปริภุญฺเชยฺย, ปาจิตฺติยํฯ ",
"pli-tv-bu-pm:124.0":	"ปาจิตฺติย ๕๙ฯ วิกปฺปน ",
"pli-tv-bu-pm:124.1":	"โย ปน ภิกฺขุ ภิกฺขุสฺส วา ภิกฺขุนิยา วา สิกฺขมานาย วา สามเณรสฺส วา สามเณริยา วา สามํ จีวรํ วิกปฺเปตฺวา อปฺปจฺจุทฺธารณํ ปริภุญฺเชยฺย, ปาจิตฺติยํฯ ",
"pli-tv-bu-pm:125.0":	"ปาจิตฺติย ๖๐ฯ อปนิธาน ",
"pli-tv-bu-pm:125.1":	"โย ปน ภิกฺขุ ภิกฺขุสฺส ปตฺตํ วา จีวรํ วา นิสีทนํ วา สูจิฆรํ วา กายพนฺธนํ วา อปนิเธยฺย วา อปนิธาเปยฺย วา อนฺตมโส หสาเปกฺโขปิ, ปาจิตฺติยํฯ ",
"pli-tv-bu-pm:125.2":	"สุราปานวคฺโค ฉฏฺโฐ ",
"pli-tv-bu-pm:126.0.1":	"ฉปฺเตรฺ ๗ฯ สปฺปาณ ",
"pli-tv-bu-pm:126.0.2":	"ปาจิตฺติย ๖๑ฯ สญฺจิจฺจ ",
"pli-tv-bu-pm:126.1":	"โย ปน ภิกฺขุ สญฺจิจฺจ ปาณํ ชีวิตา โวโรเปยฺย, ปาจิตฺติยํฯ ",
"pli-tv-bu-pm:127.0":	"ปาจิตฺติย ๖๒ฯ สปฺปาณก ",
"pli-tv-bu-pm:127.1":	"โย ปน ภิกฺขุ ชานํ สปฺปาณกํ อุทกํ ปริภุญฺเชยฺย, ปาจิตฺติยํฯ ",
"pli-tv-bu-pm:128.0":	"ปาจิตฺติย ๖๓ฯ อุกฺโกฏน ",
"pli-tv-bu-pm:128.1":	"โย ปน ภิกฺขุ ชานํ ยถาธมฺมํ นิหตาธิกรณํ ปุนกมฺมาย อุกฺโกเฏยฺย, ปาจิตฺติยํฯ ",
"pli-tv-bu-pm:129.0":	"ปาจิตฺติย ๖๔ฯ ทุฏฺฐุลฺล ",
"pli-tv-bu-pm:129.1":	"โย ปน ภิกฺขุ ภิกฺขุสฺส ชานํ ทุฏฺฐุลฺลํ อาปตฺตึ ปฏิจฺฉาเทยฺย, ปาจิตฺติยํฯ ",
"pli-tv-bu-pm:130.0":	"ปาจิตฺติย ๖๕ฯ อูนวีสติวสฺส ",
"pli-tv-bu-pm:130.1":	"โย ปน ภิกฺขุ ชานํ อูนวีสติวสฺสํ ปุคฺคลํ อุปสมฺปาเทยฺย, โส จ ปุคฺคโล อนุปสมฺปนฺโน, เต จ ภิกฺขู คารยฺหา, อิทํ ตสฺมึ ปาจิตฺติยํฯ ",
"pli-tv-bu-pm:131.0":	"ปาจิตฺติย ๖๖ฯ เถยฺยสตฺถ ",
"pli-tv-bu-pm:131.1":	"โย ปน ภิกฺขุ ชานํ เถยฺยสตฺเถน สทฺธึ สํวิธาย เอกทฺธานมคฺคํ ปฏิปชฺเชยฺย อนฺตมโส คามนฺตรมฺปิ, ปาจิตฺติยํฯ ",
"pli-tv-bu-pm:132.0":	"ปาจิตฺติย ๖๗ฯ สํวิธาน ",
"pli-tv-bu-pm:132.1":	"โย ปน ภิกฺขุ มาตุคาเมน สทฺธึ สํวิธาย เอกทฺธานมคฺคํ ปฏิปชฺเชยฺย อนฺตมโส คามนฺตรมฺปิ, ปาจิตฺติยํฯ ",
"pli-tv-bu-pm:133.0":	"ปาจิตฺติย ๖๘ฯ อริฏฺฐ ",
"pli-tv-bu-pm:133.1":	"โย ปน ภิกฺขุ เอวํ วเทยฺย ",
"pli-tv-bu-pm:133.2":	"“ตถาหํ ภควตา ธมฺมํ เทสิตํ อาชานามิ, ยถา เยเม อนฺตรายิกา ธมฺมา วุตฺตา ภควตา, เต ปฏิเสวโต นาลํ อนฺตรายายา”ติ, ",
"pli-tv-bu-pm:133.3":	"โส ภิกฺขุ ภิกฺขูหิ เอวมสฺส วจนีโย ",
"pli-tv-bu-pm:133.4":	"“มายสฺมา เอวํ อวจ, มา ภควนฺตํ อพฺภาจิกฺขิ, น หิ สาธุ ภควโต อพฺภกฺขานํ, น หิ ภควา เอวํ วเทยฺย, ",
"pli-tv-bu-pm:133.5":	"อเนกปริยาเยนาวุโส อนฺตรายิกา ธมฺมา อนฺตรายิกา วุตฺตา ภควตา, อลญฺจ ปน เต ปฏิเสวโต อนฺตรายายา”ติฯ ",
"pli-tv-bu-pm:133.6":	"เอวญฺจ โส ภิกฺขุ ภิกฺขูหิ วุจฺจมาโน ตเถว ปคฺคเณฺหยฺย, โส ภิกฺขุ ภิกฺขูหิ ยาวตติยํ สมนุภาสิตพฺโพ ตสฺส ปฏินิสฺสคฺคายฯ ",
"pli-tv-bu-pm:133.7":	"ยาวตติยญฺเจ สมนุภาสิยมาโน ตํ ปฏินิสฺสชฺเชยฺย, อิจฺเจตํ กุสลํฯ ",
"pli-tv-bu-pm:133.8":	"โน เจ ปฏินิสฺสชฺเชยฺย, ปาจิตฺติยํฯ ",
"pli-tv-bu-pm:134.0":	"ปาจิตฺติย ๖๙ฯ อุกฺขิตฺตสมฺโภค ",
"pli-tv-bu-pm:134.1":	"โย ปน ภิกฺขุ ชานํ ตถาวาทินา ภิกฺขุนา อกฏานุธมฺเมน ตํ ทิฏฺฐึ อปฺปฏินิสฺสฏฺเฐน สทฺธึ สมฺภุญฺเชยฺย วา, สํวเสยฺย วา, สห วา เสยฺยํ กปฺเปยฺย, ปาจิตฺติยํฯ ",
"pli-tv-bu-pm:135.0":	"ปาจิตฺติย ๗๐ฯ กณฺฏก ",
"pli-tv-bu-pm:135.1":	"สมณุทฺเทโสปิ เจ เอวํ วเทยฺย ",
"pli-tv-bu-pm:135.2":	"“ตถาหํ ภควตา ธมฺมํ เทสิตํ อาชานามิ, ยถา เยเม อนฺตรายิกา ธมฺมา วุตฺตา ภควตา, เต ปฏิเสวโต นาลํ อนฺตรายายา”ติ, ",
"pli-tv-bu-pm:135.3":	"โส สมณุทฺเทโส ภิกฺขูหิ เอวมสฺส วจนีโย ",
"pli-tv-bu-pm:135.4":	"“มาวุโส, สมณุทฺเทส เอวํ อวจ, มา ภควนฺตํ อพฺภาจิกฺขิ, น หิ สาธุ ภควโต อพฺภกฺขานํ, น หิ ภควา เอวํ วเทยฺย, ",
"pli-tv-bu-pm:135.5":	"อเนกปริยาเยนาวุโส, สมณุทฺเทส อนฺตรายิกา ธมฺมา อนฺตรายิกา วุตฺตา ภควตา, อลญฺจ ปน เต ปฏิเสวโต อนฺตรายายา”ติ, ",
"pli-tv-bu-pm:135.6":	"เอวญฺจ โส สมณุทฺเทโส ภิกฺขูหิ วุจฺจมาโน ตเถว ปคฺคเณฺหยฺย, โส สมณุทฺเทโส ภิกฺขูหิ เอวมสฺส วจนีโย ",
"pli-tv-bu-pm:135.7":	"“อชฺชตคฺเค เต, อาวุโส, สมณุทฺเทส น เจว โส ภควา สตฺถา อปทิสิตพฺโพ, ",
"pli-tv-bu-pm:135.8":	"ยมฺปิ จญฺเญ สมณุทฺเทสา ลภนฺติ ภิกฺขูหิ สทฺธึ ทิรตฺตติรตฺตํ สหเสยฺยํ, สาปิ เต นตฺถิ, ",
"pli-tv-bu-pm:135.9":	"จร ปิเร, วินสฺสา”ติฯ ",
"pli-tv-bu-pm:135.10":	"โย ปน ภิกฺขุ ชานํ ตถานาสิตํ สมณุทฺเทสํ อุปลาเปยฺย วา, อุปฏฺฐาเปยฺย วา, สมฺภุญฺเชยฺย วา, สห วา เสยฺยํ กปฺเปยฺย, ปาจิตฺติยํฯ ",
"pli-tv-bu-pm:135.11":	"สปฺปาณกวคฺโค สตฺตโม ",
"pli-tv-bu-pm:136.0.1":	"ฉปฺเตรฺ ๘ฯ สหธมฺมิก ",
"pli-tv-bu-pm:136.0.2":	"ปาจิตฺติย ๗๑ฯ สหธมฺมิก ",
"pli-tv-bu-pm:136.1":	"โย ปน ภิกฺขุ ภิกฺขูหิ สหธมฺมิกํ วุจฺจมาโน เอวํ วเทยฺย “น ตาวาหํ, อาวุโส, เอตสฺมึ สิกฺขาปเท สิกฺขิสฺสามิ, ยาว น อญฺญํ ภิกฺขุํ พฺยตฺตํ วินยธรํ ปริปุจฺฉามี”ติ, ปาจิตฺติยํฯ ",
"pli-tv-bu-pm:136.2":	"สิกฺขมาเนน, ภิกฺขเว, ภิกฺขุนา อญฺญาตพฺพํ ปริปุจฺฉิตพฺพํ ปริปญฺหิตพฺพํ, อยํ ตตฺถ สามีจิฯ ",
"pli-tv-bu-pm:137.0":	"ปาจิตฺติย ๗๒ฯ วิเลขน ",
"pli-tv-bu-pm:137.1":	"โย ปน ภิกฺขุ ปาติโมกฺเข อุทฺทิสฺสมาเน เอวํ วเทยฺย “กึ ปนิเมหิ ขุทฺทานุขุทฺทเกหิ สิกฺขาปเทหิ อุทฺทิฏฺเฐหิ, ยาวเทว กุกฺกุจฺจาย วิเหสาย วิเลขาย สํวตฺตนฺตี”ติ, สิกฺขาปทวิวณฺณเก ปาจิตฺติยํฯ ",
"pli-tv-bu-pm:138.0":	"ปาจิตฺติย ๗๓ฯ โมหน ",
"pli-tv-bu-pm:138.1":	"โย ปน ภิกฺขุ อนฺวทฺธมาสํ ปาติโมกฺเข อุทฺทิสฺสมาเน เอวํ วเทยฺย ",
"pli-tv-bu-pm:138.2":	"“อิทาเนว โข อหํ ชานามิ, อยมฺปิ กิร ธมฺโม สุตฺตาคโต สุตฺตปริยาปนฺโน อนฺวทฺธมาสํ อุทฺเทสํ อาคจฺฉตี”ติฯ ",
"pli-tv-bu-pm:138.3":	"ตญฺเจ ภิกฺขุํ อญฺเญ ภิกฺขู ชาเนยฺยุํ นิสินฺนปุพฺพํ อิมินา ภิกฺขุนา ทฺวตฺติกฺขตฺตุํ ปาติโมกฺเข อุทฺทิสฺสมาเน, โก ปน วาโท ภิโยฺย, น จ ตสฺส ภิกฺขุโน อญฺญาณเกน มุตฺติ อตฺถิ, ยญฺจ ตตฺถ อาปตฺตึ อาปนฺโน, ตญฺจ ยถาธมฺโม กาเรตพฺโพ, อุตฺตริ จสฺส โมโห อาโรเปตพฺโพ ",
"pli-tv-bu-pm:138.4":	"“ตสฺส เต, อาวุโส, อลาภา, ตสฺส เต ทุลฺลทฺธํ, ยํ ตฺวํ ปาติโมกฺเข อุทฺทิสฺสมาเนน สาธุกํ อฏฺฐึ กตฺวา มนสิ กโรสี”ติ, ",
"pli-tv-bu-pm:138.5":	"อิทํ ตสฺมึ โมหนเก ปาจิตฺติยํฯ ",
"pli-tv-bu-pm:139.0":	"ปาจิตฺติย ๗๔ฯ ปหาร ",
"pli-tv-bu-pm:139.1":	"โย ปน ภิกฺขุ ภิกฺขุสฺส กุปิโต อนตฺตมโน ปหารํ ทเทยฺย, ปาจิตฺติยํฯ ",
"pli-tv-bu-pm:140.0":	"ปาจิตฺติย ๗๕ฯ ตลสตฺติก ",
"pli-tv-bu-pm:140.1":	"โย ปน ภิกฺขุ ภิกฺขุสฺส กุปิโต อนตฺตมโน ตลสตฺติกํ อุคฺคิเรยฺย, ปาจิตฺติยํฯ ",
"pli-tv-bu-pm:141.0":	"ปาจิตฺติย ๗๖ฯ อมูลก ",
"pli-tv-bu-pm:141.1":	"โย ปน ภิกฺขุ ภิกฺขุํ อมูลเกน สงฺฆาทิเสเสน อนุทฺธํเสยฺย, ปาจิตฺติยํฯ ",
"pli-tv-bu-pm:142.0":	"ปาจิตฺติย ๗๗ฯ สญฺจิจฺจ ",
"pli-tv-bu-pm:142.1":	"โย ปน ภิกฺขุ ภิกฺขุสฺส สญฺจิจฺจ กุกฺกุจฺจํ อุปทเหยฺย “อิติสฺส มุหุตฺตมฺปิ อผาสุ ภวิสฺสตี”ติ เอตเทว ปจฺจยํ กริตฺวา อนญฺญํ, ปาจิตฺติยํฯ ",
"pli-tv-bu-pm:143.0":	"ปาจิตฺติย ๗๘ฯ อุปสฺสุติ ",
"pli-tv-bu-pm:143.1":	"โย ปน ภิกฺขุ ภิกฺขูนํ ภณฺฑนชาตานํ กลหชาตานํ วิวาทาปนฺนานํ อุปสฺสุตึ ติฏฺเฐยฺย “ยํ อิเม ภณิสฺสนฺติ, ตํ โสสฺสามี”ติ เอตเทว ปจฺจยํ กริตฺวา อนญฺญํ, ปาจิตฺติยํฯ ",
"pli-tv-bu-pm:144.0":	"ปาจิตฺติย ๗๙ฯ กมฺมปฺปฏิพาหน ",
"pli-tv-bu-pm:144.1":	"โย ปน ภิกฺขุ ธมฺมิกานํ กมฺมานํ ฉนฺทํ ทตฺวา ปจฺฉา ขียนธมฺมํ อาปชฺเชยฺย, ปาจิตฺติยํฯ ",
"pli-tv-bu-pm:145.0":	"ปาจิตฺติย ๘๐ฯ ฉนฺทํอทตฺวาคมน ",
"pli-tv-bu-pm:145.1":	"โย ปน ภิกฺขุ สงฺเฆ วินิจฺฉยกถาย วตฺตมานาย ฉนฺทํ อทตฺวา อุฏฺฐายาสนา ปกฺกเมยฺย, ปาจิตฺติยํฯ ",
"pli-tv-bu-pm:146.0":	"ปาจิตฺติย ๘๑ฯ ทุพฺพล ",
"pli-tv-bu-pm:146.1":	"โย ปน ภิกฺขุ สมคฺเคน สงฺเฆน จีวรํ ทตฺวา ปจฺฉา ขียนธมฺมํ อาปชฺเชยฺย “ยถาสนฺถุตํ ภิกฺขู สงฺฆิกํ ลาภํ ปริณาเมนฺตี”ติ, ปาจิตฺติยํฯ ",
"pli-tv-bu-pm:147.0":	"ปาจิตฺติย ๘๒ฯ ปริณามน ",
"pli-tv-bu-pm:147.1":	"โย ปน ภิกฺขุ ชานํ สงฺฆิกํ ลาภํ ปริณตํ ปุคฺคลสฺส ปริณาเมยฺย, ปาจิตฺติยํฯ ",
"pli-tv-bu-pm:147.2":	"สหธมฺมิกวคฺโค อฏฺฐโม ",
"pli-tv-bu-pm:148.0.1":	"ฉปฺเตรฺ ๙ฯ รตน ",
"pli-tv-bu-pm:148.0.2":	"ปาจิตฺติย ๘๓ฯ อนฺเตปุร ",
"pli-tv-bu-pm:148.1":	"โย ปน ภิกฺขุ รญฺโญ ขตฺติยสฺส มุทฺธาภิสิตฺตสฺส อนิกฺขนฺตราชเก อนิคฺคตรตนเก ปุพฺเพ อปฺปฏิสํวิทิโต อินฺทขีลํ อติกฺกาเมยฺย, ปาจิตฺติยํฯ ",
"pli-tv-bu-pm:149.0":	"ปาจิตฺติย ๘๔ฯ รตน ",
"pli-tv-bu-pm:149.1":	"โย ปน ภิกฺขุ รตนํ วา รตนสมฺมตํ วา อญฺญตฺร อชฺฌารามา วา อชฺฌาวสถา วา อุคฺคเณฺหยฺย วา อุคฺคณฺหาเปยฺย วา, ปาจิตฺติยํฯ ",
"pli-tv-bu-pm:149.2":	"รตนํ วา ปน ภิกฺขุนา รตนสมฺมตํ วา อชฺฌาราเม วา อชฺฌาวสเถ วา อุคฺคเหตฺวา วา อุคฺคหาเปตฺวา วา นิกฺขิปิตพฺพํ “ยสฺส ภวิสฺสติ, โส หริสฺสตี”ติ, อยํ ตตฺถ สามีจิฯ ",
"pli-tv-bu-pm:150.0":	"ปาจิตฺติย ๘๕ฯ วิกาลคามปฺปเวสน ",
"pli-tv-bu-pm:150.1":	"โย ปน ภิกฺขุ สนฺตํ ภิกฺขุํ อนาปุจฺฉาวิกาเล คามํ ปวิเสยฺย อญฺญตฺร ตถารูปา อจฺจายิกา กรณียา, ปาจิตฺติยํฯ ",
"pli-tv-bu-pm:151.0":	"ปาจิตฺติย ๘๖ฯ สูจิฆร ",
"pli-tv-bu-pm:151.1":	"โย ปน ภิกฺขุ อฏฺฐิมยํ วา ทนฺตมยํ วา วิสาณมยํ วา สูจิฆรํ การาเปยฺย, เภทนกํ ปาจิตฺติยํฯ ",
"pli-tv-bu-pm:152.0":	"ปาจิตฺติย ๘๗ฯ มญฺจปีฐ ",
"pli-tv-bu-pm:152.1":	"นวํ ปน ภิกฺขุนา มญฺจํ วา ปีฐํ วา การยมาเนน อฏฺฐงฺคุลปาทกํ กาเรตพฺพํ สุคตงฺคุเลน อญฺญตฺร เหฏฺฐิมาย อฏนิยาฯ ตํ อติกฺกามยโต เฉทนกํ ปาจิตฺติยํฯ ",
"pli-tv-bu-pm:153.0":	"ปาจิตฺติย ๘๘ฯ ตูโลนทฺธ ",
"pli-tv-bu-pm:153.1":	"โย ปน ภิกฺขุ มญฺจํ วา ปีฐํ วา ตูโลนทฺธํ การาเปยฺย, อุทฺทาลนกํ ปาจิตฺติยํฯ ",
"pli-tv-bu-pm:154.0":	"ปาจิตฺติย ๘๙ฯ นิสีทน ",
"pli-tv-bu-pm:154.1":	"นิสีทนํ ปน ภิกฺขุนา การยมาเนน ปมาณิกํ กาเรตพฺพํ, ตตฺริทํ ปมาณํ, ทีฆโส เทฺว วิทตฺถิโย สุคตวิทตฺถิยา, ติริยํ ทิยฑฺฒํ, ทสา วิทตฺถิฯ ตํ อติกฺกามยโต เฉทนกํ ปาจิตฺติยํฯ ",
"pli-tv-bu-pm:155.0":	"ปาจิตฺติย ๙๐ฯ กณฺฑุปฺปฏิจฺฉาทิ ",
"pli-tv-bu-pm:155.1":	"กณฺฑุปฺปฏิจฺฉาทึ ปน ภิกฺขุนา การยมาเนน ปมาณิกา กาเรตพฺพา, ตตฺริทํ ปมาณํ, ทีฆโส จตโสฺส วิทตฺถิโย สุคตวิทตฺถิยา, ติริยํ เทฺว วิทตฺถิโยฯ ตํ อติกฺกามยโต เฉทนกํ ปาจิตฺติยํฯ ",
"pli-tv-bu-pm:156.0":	"ปาจิตฺติย ๙๑ฯ วสฺสิกสาฏิก ",
"pli-tv-bu-pm:156.1":	"วสฺสิกสาฏิกํ ปน ภิกฺขุนา การยมาเนน ปมาณิกา กาเรตพฺพา, ตตฺริทํ ปมาณํ, ทีฆโส ฉ วิทตฺถิโย สุคตวิทตฺถิยา, ติริยํ อฑฺฒเตยฺยาฯ ตํ อติกฺกามยโต เฉทนกํ ปาจิตฺติยํฯ ",
"pli-tv-bu-pm:157.0":	"ปาจิตฺติย ๙๒ฯ นนฺท ",
"pli-tv-bu-pm:157.1":	"โย ปน ภิกฺขุ สุคตจีวรปฺปมาณํ จีวรํ การาเปยฺย, อติเรกํ วา, เฉทนกํ ปาจิตฺติยํฯ ",
"pli-tv-bu-pm:157.2":	"ตตฺริทํ สุคตสฺส สุคตจีวรปฺปมาณํ, ทีฆโส นว วิทตฺถิโย สุคตวิทตฺถิยา, ติริยํ ฉ วิทตฺถิโย, อิทํ สุคตสฺส สุคตจีวรปมาณนฺติฯ ",
"pli-tv-bu-pm:157.3":	"รตนวคฺโค นวโม ",
"pli-tv-bu-pm:158.1":	"อุทฺทิฏฺฐา โข อายสฺมนฺโต เทฺวนวุติ ปาจิตฺติยา ธมฺมาฯ ",
"pli-tv-bu-pm:158.2":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:158.3":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:158.4":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:158.5":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:158.6":	"ปาจิตฺติยา นิฏฺฐิตา ",
"pli-tv-bu-pm:159.0":	"ปาฏิเทสนีย ",
"pli-tv-bu-pm:159.1":	"อิเม โข ปนายสฺมนฺโต จตฺตาโร ปาฏิเทสนียา ธมฺมา อุทฺเทสํ อาคจฺฉนฺติฯ ",
"pli-tv-bu-pm:160.0":	"ปาฏิเทสนีย ๑ฯ ปฐมปาฏิเทสนีย ",
"pli-tv-bu-pm:160.1":	"โย ปน ภิกฺขุ อญฺญาติกาย ภิกฺขุนิยา อนฺตรฆรํ ปวิฏฺฐาย หตฺถโต ขาทนียํ วา โภชนียํ วา สหตฺถา ปฏิคฺคเหตฺวา ขาเทยฺย วา ภุญฺเชยฺย วา, ปฏิเทเสตพฺพํ เตน ภิกฺขุนา ",
"pli-tv-bu-pm:160.2":	"“คารยฺหํ, อาวุโส, ธมฺมํ อาปชฺชึ อสปฺปายํ ปาฏิเทสนียํ, ตํ ปฏิเทเสมี”ติฯ ",
"pli-tv-bu-pm:161.0":	"ปาฏิเทสนีย ๒ฯ ทุติยปาฏิเทสนีย ",
"pli-tv-bu-pm:161.1":	"ภิกฺขู ปเนว กุเลสุ นิมนฺติตา ภุญฺชนฺติ, ตตฺร เจ สา ภิกฺขุนี โวสาสมานรูปา ฐิตา โหติ “อิธ สูปํ เทถ, อิธ โอทนํ เทถา”ติฯ เตหิ ภิกฺขูหิ สา ภิกฺขุนี อปสาเทตพฺพา “อปสกฺก ตาว ภคินิ, ยาว ภิกฺขู ภุญฺชนฺตี”ติฯ เอกสฺสปิ เจ ภิกฺขุโน น ปฏิภาเสยฺย ตํ ภิกฺขุนึ อปสาเทตุํ “อปสกฺก ตาว ภคินิ, ยาว ภิกฺขู ภุญฺชนฺตี”ติ, ปฏิเทเสตพฺพํ เตหิ ภิกฺขูหิ ",
"pli-tv-bu-pm:161.2":	"“คารยฺหํ, อาวุโส, ธมฺมํ อาปชฺชิมฺหา อสปฺปายํ ปาฏิเทสนียํ, ตํ ปฏิเทเสมา”ติฯ ",
"pli-tv-bu-pm:162.0":	"ปาฏิเทสนีย ๓ฯ ตติยปาฏิเทสนีย ",
"pli-tv-bu-pm:162.1":	"ยานิ โข ปน ตานิ เสกฺขสมฺมตานิ กุลานิ, โย ปน ภิกฺขุ ตถารูเปสุ เสกฺขสมฺมเตสุ กุเลสุ ปุพฺเพ อนิมนฺติโต อคิลาโน ขาทนียํ วา, โภชนียํ วา สหตฺถา ปฏิคฺคเหตฺวา ขาเทยฺย วา, ภุญฺเชยฺย วา, ปฏิเทเสตพฺพํ เตน ภิกฺขุนา ",
"pli-tv-bu-pm:162.2":	"“คารยฺหํ, อาวุโส, ธมฺมํ อาปชฺชึ อสปฺปายํ ปาฏิเทสนียํ, ตํ ปฏิเทเสมี”ติฯ ",
"pli-tv-bu-pm:163.0":	"ปาฏิเทสนีย ๔ฯ จตุตฺถปาฏิเทสนีย ",
"pli-tv-bu-pm:163.1":	"ยานิ โข ปน ตานิ อารญฺญกานิ เสนาสนานิ สาสงฺกสมฺมตานิ สปฺปฏิภยานิ, โย ปน ภิกฺขุ ตถารูเปสุ เสนาสเนสุ ปุพฺเพ อปฺปฏิสํวิทิตํ ขาทนียํ วา, โภชนียํ วา อชฺฌาราเม สหตฺถา ปฏิคฺคเหตฺวา อคิลาโน ขาเทยฺย วา, ภุญฺเชยฺย วา, ปฏิเทเสตพฺพํ เตน ภิกฺขุนา ",
"pli-tv-bu-pm:163.2":	"“คารยฺหํ, อาวุโส, ธมฺมํ อาปชฺชึ อสปฺปายํ ปาฏิเทสนียํ, ตํ ปฏิเทเสมี”ติฯ ",
"pli-tv-bu-pm:164.1":	"อุทฺทิฏฺฐา โข อายสฺมนฺโต จตฺตาโร ปาฏิเทสนียา ธมฺมาฯ ",
"pli-tv-bu-pm:164.2":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:164.3":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:164.4":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:164.5":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:164.6":	"ปาฏิเทสนียา นิฏฺฐิตา ",
"pli-tv-bu-pm:165.0":	"เสขิย ",
"pli-tv-bu-pm:165.1":	"อิเม โข ปนายสฺมนฺโต เสขิยา ธมฺมา อุทฺเทสํ อาคจฺฉนฺติฯ ",
"pli-tv-bu-pm:166.0.1":	"ฉปฺเตรฺ ๑ฯ ปริมณฺฑล ",
"pli-tv-bu-pm:166.0.2":	"เสขิย ๑ฯ ปริมณฺฑล ",
"pli-tv-bu-pm:166.1":	"ปริมณฺฑลํ นิวาเสสฺสามีติ สิกฺขา กรณียาฯ ",
"pli-tv-bu-pm:167.0":	"เสขิย ๒ฯ ",
"pli-tv-bu-pm:167.1":	"ปริมณฺฑลํ ปารุปิสฺสามีติ สิกฺขา กรณียาฯ ",
"pli-tv-bu-pm:168.0":	"เสขิย ๓ฯ สุปฺปฏิจฺฉนฺน ",
"pli-tv-bu-pm:168.1":	"สุปฺปฏิจฺฉนฺโน อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:169.0":	"เสขิย ๔ฯ ",
"pli-tv-bu-pm:169.1":	"สุปฺปฏิจฺฉนฺโน อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:170.0":	"เสขิย ๕ฯ สุสํวุต ",
"pli-tv-bu-pm:170.1":	"สุสํวุโต อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:171.0":	"เสขิย ๖ฯ ",
"pli-tv-bu-pm:171.1":	"สุสํวุโต อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:172.0":	"เสขิย ๗ฯ โอกฺขิตฺตจกฺขุ ",
"pli-tv-bu-pm:172.1":	"โอกฺขิตฺตจกฺขุ อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:173.0":	"เสขิย ๘ฯ ",
"pli-tv-bu-pm:173.1":	"โอกฺขิตฺตจกฺขุ อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:174.0":	"เสขิย ๙ฯ อุกฺขิตฺตก ",
"pli-tv-bu-pm:174.1":	"น อุกฺขิตฺตกาย อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:175.0":	"เสขิย ๑๐ฯ ",
"pli-tv-bu-pm:175.1":	"น อุกฺขิตฺตกาย อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:175.2":	"ปริมณฺฑลวคฺโค ปฐโม ",
"pli-tv-bu-pm:176.0.1":	"ฉปฺเตรฺ ๒ฯ อุชฺชคฺฆิก ",
"pli-tv-bu-pm:176.0.2":	"เสขิย ๑๑ฯ อุชฺชคฺฆิก ",
"pli-tv-bu-pm:177.1":	"น อุชฺชคฺฆิกาย อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:178.0":	"เสขิย ๑๒ฯ ",
"pli-tv-bu-pm:178.1":	"น อุชฺชคฺฆิกาย อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:179.0":	"เสขิย ๑๓ฯ อุจฺจสทฺท ",
"pli-tv-bu-pm:179.1":	"อปฺปสทฺโท อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:180.0":	"เสขิย ๑๔ฯ ",
"pli-tv-bu-pm:180.1":	"อปฺปสทฺโท อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:181.0":	"เสขิย ๑๕ฯ กายปฺปจาลก ",
"pli-tv-bu-pm:181.1":	"น กายปฺปจาลกํ อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:182.0":	"เสขิย ๑๖ฯ ",
"pli-tv-bu-pm:182.1":	"น กายปฺปจาลกํ อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:183.0":	"เสขิย ๑๗ฯ พาหุปฺปจาลก ",
"pli-tv-bu-pm:183.1":	"น พาหุปฺปจาลกํ อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:184.0":	"เสขิย ๑๘ฯ ",
"pli-tv-bu-pm:184.1":	"น พาหุปฺปจาลกํ อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:185.0":	"เสขิย ๑๙ฯ สีสปฺปจาลก ",
"pli-tv-bu-pm:185.1":	"น สีสปฺปจาลกํ อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:186.0":	"เสขิย ๒๐ฯ ",
"pli-tv-bu-pm:186.1":	"น สีสปฺปจาลกํ อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:186.2":	"อุชฺชคฺฆิกวคฺโค ทุติโย ",
"pli-tv-bu-pm:187.0.1":	"ฉปฺเตรฺ ๓ฯ ขมฺภกต ",
"pli-tv-bu-pm:187.0.2":	"เสขิย ๒๑ฯ ขมฺภกต ",
"pli-tv-bu-pm:187.1":	"น ขมฺภกโต อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:188.0":	"เสขิย ๒๒ฯ ",
"pli-tv-bu-pm:188.1":	"น ขมฺภกโต อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:189.0":	"เสขิย ๒๓ฯ โอคุณฺฐิต ",
"pli-tv-bu-pm:189.1":	"น โอคุณฺฐิโต อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:190.0":	"เสขิย ๒๔ฯ ",
"pli-tv-bu-pm:191.1":	"น โอคุณฺฐิโต อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:192.0":	"เสขิย ๒๕ฯ อุกฺกุฏิก ",
"pli-tv-bu-pm:192.1":	"น อุกฺกุฏิกาย อนฺตรฆเร คมิสฺสามีติ สิกฺขา กรณียาฯ ",
"pli-tv-bu-pm:193.0":	"เสขิย ๒๖ฯ ปลฺลตฺถิก ",
"pli-tv-bu-pm:193.1":	"น ปลฺลตฺถิกาย อนฺตรฆเร นิสีทิสฺสามีติ สิกฺขา กรณียาฯ ",
"pli-tv-bu-pm:194.0":	"เสขิย ๒๗ฯ สกฺกจฺจปฏิคฺคหณ ",
"pli-tv-bu-pm:194.1":	"สกฺกจฺจํ ปิณฺฑปาตํ ปฏิคฺคเหสฺสามีติ สิกฺขา กรณียาฯ ",
"pli-tv-bu-pm:195.0":	"เสขิย ๒๘ฯ ปตฺตสญฺญีปฏิคฺคหณ ",
"pli-tv-bu-pm:195.1":	"ปตฺตสญฺญี ปิณฺฑปาตํ ปฏิคฺคเหสฺสามีติ สิกฺขา กรณียาฯ ",
"pli-tv-bu-pm:196.0":	"เสขิย ๒๙ฯ สมสูปกปฏิคฺคหณ ",
"pli-tv-bu-pm:196.1":	"สมสูปกํ ปิณฺฑปาตํ ปฏิคฺคเหสฺสามีติ สิกฺขา กรณียาฯ ",
"pli-tv-bu-pm:197.0":	"เสขิย ๓๐ฯ สมติตฺติก ",
"pli-tv-bu-pm:197.1":	"สมติตฺติกํ ปิณฺฑปาตํ ปฏิคฺคเหสฺสามีติ สิกฺขา กรณียาฯ ",
"pli-tv-bu-pm:198.2":	"ขมฺภกตวคฺโค ตติโย ",
"pli-tv-bu-pm:199.0.1":	"ฉปฺเตรฺ ๔ฯ สกฺกจฺจ ",
"pli-tv-bu-pm:199.0.2":	"เสขิย ๓๑ฯ สกฺกจฺจภุญฺชน ",
"pli-tv-bu-pm:199.1":	"สกฺกจฺจํ ปิณฺฑปาตํ ภุญฺชิสฺสามีติ สิกฺขา กรณียาฯ ",
"pli-tv-bu-pm:200.0":	"เสขิย ๓๒ฯ ปตฺตสญฺญีภุญฺชน ",
"pli-tv-bu-pm:200.1":	"ปตฺตสญฺญี ปิณฺฑปาตํ ภุญฺชิสฺสามีติ สิกฺขา กรณียาฯ ",
"pli-tv-bu-pm:201.0":	"เสขิย ๓๓ฯ สปทาน ",
"pli-tv-bu-pm:201.1":	"สปทานํ ปิณฺฑปาตํ ภุญฺชิสฺสามีติ สิกฺขา กรณียาฯ ",
"pli-tv-bu-pm:202.0":	"เสขิย ๓๔ฯ สมสูปก ",
"pli-tv-bu-pm:202.1":	"สมสูปกํ ปิณฺฑปาตํ ภุญฺชิสฺสามีติ สิกฺขา กรณียาฯ ",
"pli-tv-bu-pm:203.0":	"เสขิย ๓๕ฯ นถูปกต ",
"pli-tv-bu-pm:203.1":	"น ถูปกโต โอมทฺทิตฺวา ปิณฺฑปาตํ ภุญฺชิสฺสามีติ สิกฺขา กรณียาฯ ",
"pli-tv-bu-pm:204.0":	"เสขิย ๓๖ฯ โอทนปฺปฏิจฺฉาทน ",
"pli-tv-bu-pm:204.1":	"น สูปํ วา พฺยญฺชนํ วา โอทเนน ปฏิจฺฉาเทสฺสามิ ภิโยฺยกมฺยตํ อุปาทายาติ สิกฺขา กรณียาฯ ",
"pli-tv-bu-pm:205.0":	"เสขิย ๓๗ฯ สูโปทนวิญฺญตฺติ ",
"pli-tv-bu-pm:205.1":	"น สูปํ วา โอทนํ วา อคิลาโน อตฺตโน อตฺถาย วิญฺญาเปตฺวา ภุญฺชิสฺสามีติ สิกฺขา กรณียาฯ ",
"pli-tv-bu-pm:206.0":	"เสขิย ๓๘ฯ อุชฺฌานสญฺญี ",
"pli-tv-bu-pm:206.1":	"น อุชฺฌานสญฺญี ปเรสํ ปตฺตํ โอโลเกสฺสามีติ สิกฺขา กรณียาฯ ",
"pli-tv-bu-pm:207.0":	"เสขิย ๓๙ฯ กพฬ ",
"pli-tv-bu-pm:207.1":	"นาติมหนฺตํ กพฬํ กริสฺสามีติ สิกฺขา กรณียาฯ ",
"pli-tv-bu-pm:208.0":	"เสขิย ๔๐ฯ อาโลป ",
"pli-tv-bu-pm:208.1":	"ปริมณฺฑลํ อาโลปํ กริสฺสามีติ สิกฺขา กรณียาฯ ",
"pli-tv-bu-pm:208.2":	"สกฺกจฺจวคฺโค จตุตฺโถ ",
"pli-tv-bu-pm:209.0.1":	"ฉปฺเตรฺ ๕ฯ กพฬ ",
"pli-tv-bu-pm:209.0.2":	"เสขิย ๔๑ฯ อนาหฏ ",
"pli-tv-bu-pm:209.1":	"น อนาหเฏ กพเฬ มุขทฺวารํ วิวริสฺสามีติ สิกฺขา กรณียาฯ ",
"pli-tv-bu-pm:210.0":	"เสขิย ๔๒ฯ ภุญฺชมาน ",
"pli-tv-bu-pm:210.1":	"น ภุญฺชมาโน สพฺพหตฺถํ มุเข ปกฺขิปิสฺสามีติ สิกฺขา กรณียาฯ ",
"pli-tv-bu-pm:211.0":	"เสขิย ๔๓ฯ สกพฬ ",
"pli-tv-bu-pm:211.1":	"น สกพเฬน มุเขน พฺยาหริสฺสามีติ สิกฺขา กรณียาฯ ",
"pli-tv-bu-pm:212.0":	"เสขิย ๔๔ฯ ปิณฺฑุกฺเขปก ",
"pli-tv-bu-pm:212.1":	"น ปิณฺฑุกฺเขปกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:213.0":	"เสขิย ๔๕ฯ กพฬาวจฺเฉทก ",
"pli-tv-bu-pm:213.1":	"น กพฬาวจฺเฉทกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:214.0":	"เสขิย ๔๖ฯ อวคณฺฑการก ",
"pli-tv-bu-pm:214.1":	"น อวคณฺฑการกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:215.0":	"เสขิย ๔๗ฯ หตฺถนิทฺธุนก ",
"pli-tv-bu-pm:215.1":	"น หตฺถนิทฺธุนกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:216.0":	"เสขิย ๔๘ฯ สิตฺถาวการก ",
"pli-tv-bu-pm:216.1":	"น สิตฺถาวการกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:217.0":	"เสขิย ๔๙ฯ ชิวฺหานิจฺฉารก ",
"pli-tv-bu-pm:217.1":	"น ชิวฺหานิจฺฉารกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:218.0":	"เสขิย ๕๐ฯ จปุจปุการก ",
"pli-tv-bu-pm:218.1":	"น จปุจปุการกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:218.2":	"กพฬวคฺโค ปญฺจโม ",
"pli-tv-bu-pm:219.0.1":	"ฉปฺเตรฺ ๖ฯ สุรุสุรุ ",
"pli-tv-bu-pm:219.0.2":	"เสขิย ๕๑ฯ สุรุสุรุการก ",
"pli-tv-bu-pm:219.1":	"น สุรุสุรุการกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:220.0":	"เสขิย ๕๒ฯ หตฺถนิเลฺลหก ",
"pli-tv-bu-pm:220.1":	"น หตฺถนิเลฺลหกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:221.0":	"เสขิย ๕๓ฯ ปตฺตนิเลฺลหก ",
"pli-tv-bu-pm:221.1":	"น ปตฺตนิเลฺลหกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:222.0":	"เสขิย ๕๔ฯ โอฏฺฐนิเลฺลหก ",
"pli-tv-bu-pm:222.1":	"น โอฏฺฐนิเลฺลหกํ ภุญฺชิสฺสามีติ สิกฺขา กรณียาฯ ",
"pli-tv-bu-pm:223.0":	"เสขิย ๕๕ฯ สามิส ",
"pli-tv-bu-pm:223.1":	"น สามิเสน หตฺเถน ปานียถาลกํ ปฏิคฺคเหสฺสามีติ สิกฺขา กรณียาฯ ",
"pli-tv-bu-pm:224.0":	"เสขิย ๕๖ฯ สสิตฺถก ",
"pli-tv-bu-pm:224.1":	"น สสิตฺถกํ ปตฺตโธวนํ อนฺตรฆเร ฉฑฺเฑสฺสามีติ สิกฺขา กรณียาฯ ",
"pli-tv-bu-pm:225.0":	"เสขิย ๕๗ฯ ฉตฺตปาณิ ",
"pli-tv-bu-pm:225.1":	"น ฉตฺตปาณิสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:226.0":	"เสขิย ๕๘ฯ ทณฺฑปาณิ ",
"pli-tv-bu-pm:226.1":	"น ทณฺฑปาณิสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:227.0":	"เสขิย ๕๙ฯ สตฺถปาณิ ",
"pli-tv-bu-pm:227.1":	"น สตฺถปาณิสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:228.0":	"เสขิย ๖๐ฯ อาวุธปาณิ ",
"pli-tv-bu-pm:228.1":	"น อาวุธปาณิสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:228.2":	"สุรุสุรุวคฺโค ฉฏฺโฐ ",
"pli-tv-bu-pm:229.0.1":	"ฉปฺเตรฺ ๗ฯ ปาทุก ",
"pli-tv-bu-pm:229.0.2":	"เสขิย ๖๑ฯ ปาทุก ",
"pli-tv-bu-pm:229.1":	"น ปาทุการุฬฺหสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:230.0":	"เสขิย ๖๒ฯ อุปาหน ",
"pli-tv-bu-pm:230.1":	"น อุปาหนารุฬฺหสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:231.0":	"เสขิย ๖๓ฯ ยาน ",
"pli-tv-bu-pm:231.1":	"น ยานคตสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:232.0":	"เสขิย ๖๔ฯ สยน ",
"pli-tv-bu-pm:232.1":	"น สยนคตสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:233.0":	"เสขิย ๖๕ฯ ปลฺลตฺถิก ",
"pli-tv-bu-pm:233.1":	"น ปลฺลตฺถิกาย นิสินฺนสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:234.0":	"เสขิย ๖๖ฯ เวฐิต ",
"pli-tv-bu-pm:234.1":	"น เวฐิตสีสสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:235.0":	"เสขิย ๖๗ฯ โอคุณฺฐิต ",
"pli-tv-bu-pm:235.1":	"น โอคุณฺฐิตสีสสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:236.0":	"เสขิย ๖๘ฯ ฉมา ",
"pli-tv-bu-pm:236.1":	"น ฉมายํ นิสีทิตฺวา อาสเน นิสินฺนสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:237.0":	"เสขิย ๖๙ฯ นีจาสน ",
"pli-tv-bu-pm:237.1":	"น นีเจ อาสเน นิสีทิตฺวา อุจฺเจ อาสเน นิสินฺนสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:238.0":	"เสขิย ๗๐ฯ ฐิต ",
"pli-tv-bu-pm:238.1":	"น ฐิโต นิสินฺนสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:239.0":	"เสขิย ๗๑ฯ ปจฺฉโตคมน ",
"pli-tv-bu-pm:239.1":	"น ปจฺฉโต คจฺฉนฺโต ปุรโต คจฺฉนฺตสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:240.0":	"เสขิย ๗๒ฯ อุปฺปเถนคมน ",
"pli-tv-bu-pm:240.1":	"น อุปฺปเถน คจฺฉนฺโต ปเถน คจฺฉนฺตสฺส อคิลานสฺส ธมฺมํ เทเสสฺสามีติ สิกฺขา กรณียาฯ ",
"pli-tv-bu-pm:241.0":	"เสขิย ๗๓ฯ ฐิโตอุจฺจาร ",
"pli-tv-bu-pm:241.1":	"น ฐิโต อคิลาโน อุจฺจารํ วา ปสฺสาวํ วา กริสฺสามีติ สิกฺขา กรณียาฯ ",
"pli-tv-bu-pm:242.0":	"เสขิย ๗๔ฯ หริเตอุจฺจาร ",
"pli-tv-bu-pm:242.1":	"น หริเต อคิลาโน อุจฺจารํ วา ปสฺสาวํ วา เขฬํ วา กริสฺสามีติ สิกฺขา กรณียาฯ ",
"pli-tv-bu-pm:243.0":	"เสขิย ๗๕ฯ อุทเกอุจฺจาร ",
"pli-tv-bu-pm:243.1":	"น อุทเก อคิลาโน อุจฺจารํ วา ปสฺสาวํ วา เขฬํ วา กริสฺสามีติ สิกฺขา กรณียาฯ ",
"pli-tv-bu-pm:243.2":	"ปาทุกวคฺโค สตฺตโม ",
"pli-tv-bu-pm:244.1":	"อุทฺทิฏฺฐา โข อายสฺมนฺโต เสขิยา ธมฺมาฯ ",
"pli-tv-bu-pm:244.2":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:244.3":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:244.4":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:244.5":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:244.6":	"เสขิยา นิฏฺฐิตา ",
"pli-tv-bu-pm:245.0":	"อธิกรณสมถา ",
"pli-tv-bu-pm:245.1":	"อิเม โข ปนายสฺมนฺโต สตฺต อธิกรณสมถา ธมฺมา อุทฺเทสํ อาคจฺฉนฺติฯ ",
"pli-tv-bu-pm:246.1":	"อุปฺปนฺนุปฺปนฺนานํ อธิกรณานํ สมถาย วูปสมาย: ",
"pli-tv-bu-pm:247.0":	"อธิกรณสมถ ๑ ",
"pli-tv-bu-pm:247.1":	"สมฺมุขาวินโย ทาตพฺโพฯ ",
"pli-tv-bu-pm:248.0":	"อธิกรณสมถ ๒ ",
"pli-tv-bu-pm:248.1":	"สติวินโย ทาตพฺโพฯ ",
"pli-tv-bu-pm:249.0":	"อธิกรณสมถ ๓ ",
"pli-tv-bu-pm:249.1":	"อมูฬฺหวินโย ทาตพฺโพฯ ",
"pli-tv-bu-pm:250.0":	"อธิกรณสมถ ๔ ",
"pli-tv-bu-pm:250.1":	"ปฏิญฺญาย กาเรตพฺพํฯ ",
"pli-tv-bu-pm:251.0":	"อธิกรณสมถ ๕ ",
"pli-tv-bu-pm:251.1":	"เยภุยฺยสิกาฯ ",
"pli-tv-bu-pm:252.0":	"อธิกรณสมถ ๖ ",
"pli-tv-bu-pm:252.1":	"ตสฺสปาปิยสิกาฯ ",
"pli-tv-bu-pm:253.0":	"อธิกรณสมถ ๗ ",
"pli-tv-bu-pm:253.1":	"ติณวตฺถารโกติฯ ",
"pli-tv-bu-pm:254.1":	"อุทฺทิฏฺฐา โข อายสฺมนฺโต สตฺต อธิกรณสมถา ธมฺมาฯ ",
"pli-tv-bu-pm:254.2":	"ตตฺถายสฺมนฺเต ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:254.3":	"ทุติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:254.4":	"ตติยมฺปิ ปุจฺฉามิ, กจฺจิตฺถ ปริสุทฺธา, ",
"pli-tv-bu-pm:254.5":	"ปริสุทฺเธตฺถายสฺมนฺโต, ตสฺมา ตุณฺหี, เอวเมตํ ธารยามีติฯ ",
"pli-tv-bu-pm:254.6":	"อธิกรณสมถา นิฏฺฐิตา ",
"pli-tv-bu-pm:255.1":	"อุทฺทิฏฺฐํ โข อายสฺมนฺโต นิทานํ, ",
"pli-tv-bu-pm:255.2":	"อุทฺทิฏฺฐา จตฺตาโร ปาราชิกา ธมฺมา, ",
"pli-tv-bu-pm:255.3":	"อุทฺทิฏฺฐา เตรส สงฺฆาทิเสสา ธมฺมา, ",
"pli-tv-bu-pm:255.4":	"อุทฺทิฏฺฐา เทฺว อนิยตา ธมฺมา, ",
"pli-tv-bu-pm:255.5":	"อุทฺทิฏฺฐา ตึส นิสฺสคฺคิยา ปาจิตฺติยา ธมฺมา, ",
"pli-tv-bu-pm:255.6":	"อุทฺทิฏฺฐา เทฺวนวุติ ปาจิตฺติยา ธมฺมา, ",
"pli-tv-bu-pm:255.7":	"อุทฺทิฏฺฐา จตฺตาโร ปาฏิเทสนียา ธมฺมา, ",
"pli-tv-bu-pm:255.8":	"อุทฺทิฏฺฐา เสขิยา ธมฺมา, ",
"pli-tv-bu-pm:255.9":	"อุทฺทิฏฺฐา สตฺต อธิกรณสมถา ธมฺมาฯ ",
"pli-tv-bu-pm:255.10":	"เอตฺตกํ ตสฺส ภควโต สุตฺตาคตํ สุตฺตปริยาปนฺนํ อนฺวทฺธมาสํ อุทฺเทสํ อาคจฺฉติฯ ",
"pli-tv-bu-pm:255.11":	"ตตฺถ สพฺเพเหว สมคฺเคหิ สมฺโมทมาเนหิ อวิวทมาเนหิ สิกฺขิตพฺพนฺติฯ ",
"pli-tv-bu-pm:255.12":	"วิตฺถารุทฺเทโส ปญฺจโมฯ ",
"pli-tv-bu-pm:255.13":	"ภิกฺขุปาติโมกฺขํ นิฏฺฐิตํ ",
"pli-tv-bu-pm:255.14":	"นโม ตสฺส ภควโต อรหโต สมฺมาสมฺพุทฺธสฺส "
}	
