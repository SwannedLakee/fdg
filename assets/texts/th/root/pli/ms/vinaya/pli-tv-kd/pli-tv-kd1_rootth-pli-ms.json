{	
"pli-tv-kd1:0.1":	"เถรวาท วินยปิฏก ",
"pli-tv-kd1:0.2":	"มหาวคฺค ",
"pli-tv-kd1:0.3":	"๑ฯ มหาขนฺธก ",
"pli-tv-kd1:1.0.1":	"๑ฯ โพธิกถา ",
"pli-tv-kd1:1.0.2":	"นโม ตสฺส ภควโต อรหโต สมฺมาสมฺพุทฺธสฺสฯ ",
"pli-tv-kd1:1.1.1":	"เตน สมเยน พุทฺโธ ภควา อุรุเวลายํ วิหรติ นชฺชา เนรญฺชราย ตีเร โพธิรุกฺขมูเล ปฐมาภิสมฺพุทฺโธฯ ",
"pli-tv-kd1:1.1.2":	"อถ โข ภควา โพธิรุกฺขมูเล สตฺตาหํ เอกปลฺลงฺเกน นิสีทิ วิมุตฺติสุขปฏิสํเวทีฯ ",
"pli-tv-kd1:1.2.1":	"อถ โข ภควา รตฺติยา ปฐมํ ยามํ ปฏิจฺจสมุปฺปาทํ อนุโลมปฏิโลมํ มนสากาสิ—",
"pli-tv-kd1:1.2.2":	"“อวิชฺชาปจฺจยา สงฺขารา, สงฺขารปจฺจยา วิญฺญาณํ, วิญฺญาณปจฺจยา นามรูปํ, นามรูปปจฺจยา สฬายตนํ, สฬายตนปจฺจยา ผโสฺส, ผสฺสปจฺจยา เวทนา, เวทนาปจฺจยา ตณฺหา, ตณฺหาปจฺจยา อุปาทานํ, อุปาทานปจฺจยา ภโว, ภวปจฺจยา ชาติ, ชาติปจฺจยา ชรามรณํ โสกปริเทวทุกฺขโทมนสฺสุปายาสา สมฺภวนฺติฯ ",
"pli-tv-kd1:1.2.3":	"เอวเมตสฺส เกวลสฺส ทุกฺขกฺขนฺธสฺส สมุทโย โหติฯ ",
"pli-tv-kd1:1.2.4":	"อวิชฺชาย เตฺวว อเสสวิราคนิโรธา สงฺขารนิโรโธ, สงฺขารนิโรธา วิญฺญาณนิโรโธ, วิญฺญาณนิโรธา นามรูปนิโรโธ, นามรูปนิโรธา สฬายตนนิโรโธ, สฬายตนนิโรธา ผสฺสนิโรโธ, ผสฺสนิโรธา เวทนานิโรโธ, เวทนานิโรธา ตณฺหานิโรโธ, ตณฺหานิโรธา อุปาทานนิโรโธ, อุปาทานนิโรธา ภวนิโรโธ, ภวนิโรธา ชาตินิโรโธ, ชาตินิโรธา ชรามรณํ โสกปริเทวทุกฺขโทมนสฺสุปายาสา นิรุชฺฌนฺติฯ ",
"pli-tv-kd1:1.2.5":	"เอวเมตสฺส เกวลสฺส ทุกฺขกฺขนฺธสฺส นิโรโธ โหตี”ติฯ ",
"pli-tv-kd1:1.3.1":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd1:1.3.2":	"“ยทา หเว ปาตุภวนฺติ ธมฺมา, ",
"pli-tv-kd1:1.3.3":	"อาตาปิโน ฌายโต พฺราหฺมณสฺส; ",
"pli-tv-kd1:1.3.4":	"อถสฺส กงฺขา วปยนฺติ สพฺพา, ",
"pli-tv-kd1:1.3.5":	"ยโต ปชานาติ สเหตุธมฺมนฺ”ติฯ ",
"pli-tv-kd1:1.4.1":	"อถ โข ภควา รตฺติยา มชฺฌิมํ ยามํ ปฏิจฺจสมุปฺปาทํ อนุโลมปฏิโลมํ มนสากาสิ—",
"pli-tv-kd1:1.4.2":	"“อวิชฺชาปจฺจยา สงฺขารา, สงฺขารปจฺจยา วิญฺญาณํ, วิญฺญาณปจฺจยา นามรูปํ …เป… ",
"pli-tv-kd1:1.4.3":	"เอวเมตสฺส เกวลสฺส ทุกฺขกฺขนฺธสฺส สมุทโย โหติ …เป… ",
"pli-tv-kd1:1.4.4":	"นิโรโธ โหตี”ติฯ ",
"pli-tv-kd1:1.5.1":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd1:1.5.2":	"“ยทา หเว ปาตุภวนฺติ ธมฺมา, ",
"pli-tv-kd1:1.5.3":	"อาตาปิโน ฌายโต พฺราหฺมณสฺส; ",
"pli-tv-kd1:1.5.4":	"อถสฺส กงฺขา วปยนฺติ สพฺพา, ",
"pli-tv-kd1:1.5.5":	"ยโต ขยํ ปจฺจยานํ อเวที”ติฯ ",
"pli-tv-kd1:1.6.1":	"อถ โข ภควา รตฺติยา ปจฺฉิมํ ยามํ ปฏิจฺจสมุปฺปาทํ อนุโลมปฏิโลมํ มนสากาสิ—",
"pli-tv-kd1:1.6.2":	"“อวิชฺชาปจฺจยา สงฺขารา, สงฺขารปจฺจยา วิญฺญาณํ, วิญฺญาณปจฺจยา นามรูปํ …เป… ",
"pli-tv-kd1:1.6.3":	"เอวเมตสฺส เกวลสฺส ทุกฺขกฺขนฺธสฺส สมุทโย โหติ …เป… ",
"pli-tv-kd1:1.6.4":	"นิโรโธ โหตี”ติฯ ",
"pli-tv-kd1:1.7.1":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd1:1.7.2":	"“ยทา หเว ปาตุภวนฺติ ธมฺมา, ",
"pli-tv-kd1:1.7.3":	"อาตาปิโน ฌายโต พฺราหฺมณสฺส; ",
"pli-tv-kd1:1.7.4":	"วิธูปยํ ติฏฺฐติ มารเสนํ, ",
"pli-tv-kd1:1.7.5":	"สูริโยว โอภาสยมนฺตลิกฺขนฺ”ติฯ ",
"pli-tv-kd1:1.7.6":	"โพธิกถา นิฏฺฐิตาฯ ",
"pli-tv-kd1:2.1.0":	"๒ฯ อชปาลกถา ",
"pli-tv-kd1:2.1.1":	"อถ โข ภควา สตฺตาหสฺส อจฺจเยน ตมฺหา สมาธิมฺหา วุฏฺฐหิตฺวา โพธิรุกฺขมูลา เยน อชปาลนิโคฺรโธ เตนุปสงฺกมิ, อุปสงฺกมิตฺวา อชปาลนิโคฺรธมูเล สตฺตาหํ เอกปลฺลงฺเกน นิสีทิ วิมุตฺติสุขปฏิสํเวทีฯ ",
"pli-tv-kd1:2.2.1":	"อถ โข อญฺญตโร หุํหุงฺกชาติโก พฺราหฺมโณ เยน ภควา เตนุปสงฺกมิฯ ",
"pli-tv-kd1:2.2.2":	"อุปสงฺกมิตฺวา ภควตา สทฺธึ สมฺโมทิฯ ",
"pli-tv-kd1:2.2.3":	"สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสิฯ ",
"pli-tv-kd1:2.2.4":	"เอกมนฺตํ ฐิโต โข โส พฺราหฺมโณ ภควนฺตํ เอตทโวจ—",
"pli-tv-kd1:2.2.5":	"“กิตฺตาวตา นุ โข, โภ โคตม, พฺราหฺมโณ โหติ, กตเม จ ปน พฺราหฺมณกรณา ธมฺมา”ติ? ",
"pli-tv-kd1:2.3.1":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd1:2.3.2":	"“โย พฺราหฺมโณ พาหิตปาปธมฺโม, ",
"pli-tv-kd1:2.3.3":	"นิหุํหุงฺโก นิกฺกสาโว ยตตฺโต; ",
"pli-tv-kd1:2.3.4":	"เวทนฺตคู วุสิตพฺรหฺมจริโย, ",
"pli-tv-kd1:2.3.5":	"ธมฺเมน โส พฺรหฺมวาทํ วเทยฺย; ",
"pli-tv-kd1:2.3.6":	"ยสฺสุสฺสทา นตฺถิ กุหิญฺจิ โลเก”ติฯ ",
"pli-tv-kd1:2.3.7":	"อชปาลกถา นิฏฺฐิตาฯ ",
"pli-tv-kd1:3.1.0":	"๓ฯ มุจลินฺทกถา ",
"pli-tv-kd1:3.1.1":	"อถ โข ภควา สตฺตาหสฺส อจฺจเยน ตมฺหา สมาธิมฺหา วุฏฺฐหิตฺวา อชปาลนิโคฺรธมูลา เยน มุจลินฺโท เตนุปสงฺกมิ, อุปสงฺกมิตฺวา มุจลินฺทมูเล สตฺตาหํ เอกปลฺลงฺเกน นิสีทิ วิมุตฺติสุขปฏิสํเวทีฯ ",
"pli-tv-kd1:3.2.1":	"เตน โข ปน สมเยน มหา อกาลเมโฆ อุทปาทิ, สตฺตาหวทฺทลิกา สีตวาตทุทฺทินีฯ ",
"pli-tv-kd1:3.2.2":	"อถ โข มุจลินฺโท นาคราชา สกภวนา นิกฺขมิตฺวา ภควโต กายํ สตฺตกฺขตฺตุํ โภเคหิ ปริกฺขิปิตฺวา อุปริมุทฺธนิ มหนฺตํ ผณํ กริตฺวา อฏฺฐาสิ—",
"pli-tv-kd1:3.2.3":	"“มา ภควนฺตํ สีตํ, มา ภควนฺตํ อุณฺหํ, มา ภควนฺตํ ฑํสมกสวาตาตปสรีสปสมฺผโสฺส”ติฯ ",
"pli-tv-kd1:3.3.1":	"อถ โข มุจลินฺโท นาคราชา สตฺตาหสฺส อจฺจเยน วิทฺธํ วิคตวลาหกํ เทวํ วิทิตฺวา ภควโต กายา โภเค วินิเวเฐตฺวา สกวณฺณํ ปฏิสํหริตฺวา มาณวกวณฺณํ อภินิมฺมินิตฺวา ภควโต ปุรโต อฏฺฐาสิ ปญฺชลิโก ภควนฺตํ นมสฺสมาโนฯ ",
"pli-tv-kd1:3.3.2":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd1:3.4.1":	"“สุโข วิเวโก ตุฏฺฐสฺส, ",
"pli-tv-kd1:3.4.2":	"สุตธมฺมสฺส ปสฺสโต; ",
"pli-tv-kd1:3.4.3":	"อพฺยาปชฺชํ สุขํ โลเก, ",
"pli-tv-kd1:3.4.4":	"ปาณภูเตสุ สํยโมฯ ",
"pli-tv-kd1:3.4.5":	"สุขา วิราคตา โลเก, ",
"pli-tv-kd1:3.4.6":	"กามานํ สมติกฺกโม; ",
"pli-tv-kd1:3.4.7":	"อสฺมิมานสฺส โย วินโย, ",
"pli-tv-kd1:3.4.8":	"เอตํ เว ปรมํ สุขนฺ”ติฯ ",
"pli-tv-kd1:3.4.9":	"มุจลินฺทกถา นิฏฺฐิตาฯ ",
"pli-tv-kd1:4.1.0":	"๔ฯ ราชายตนกถา ",
"pli-tv-kd1:4.1.1":	"อถ โข ภควา สตฺตาหสฺส อจฺจเยน ตมฺหา สมาธิมฺหา วุฏฺฐหิตฺวา มุจลินฺทมูลา เยน ราชายตนํ เตนุปสงฺกมิ, อุปสงฺกมิตฺวา ราชายตนมูเล สตฺตาหํ เอกปลฺลงฺเกน นิสีทิ วิมุตฺติสุขปฏิสํเวทีฯ ",
"pli-tv-kd1:4.2.1":	"เตน โข ปน สมเยน ตปุสฺส ภลฺลิกา วาณิชา อุกฺกลา ตํ เทสํ อทฺธานมคฺคปฺปฏิปนฺนา โหนฺติฯ ",
"pli-tv-kd1:4.2.2":	"อถ โข ตปุสฺสภลฺลิกานํ วาณิชานํ ญาติสาโลหิตา เทวตา ตปุสฺสภลฺลิเก วาณิเช เอตทโวจ—",
"pli-tv-kd1:4.2.3":	"“อยํ, มาริสา, ภควา ราชายตนมูเล วิหรติ ปฐมาภิสมฺพุทฺโธ; ",
"pli-tv-kd1:4.2.4":	"คจฺฉถ ตํ ภควนฺตํ มนฺเถน จ มธุปิณฺฑิกาย จ ปติมาเนถ; ",
"pli-tv-kd1:4.2.5":	"ตํ โว ภวิสฺสติ ทีฆรตฺตํ หิตาย สุขายา”ติฯ ",
"pli-tv-kd1:4.3.1":	"อถ โข ตปุสฺสภลฺลิกา วาณิชา มนฺถญฺจ มธุปิณฺฑิกญฺจ อาทาย เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐํสุฯ ",
"pli-tv-kd1:4.3.2":	"เอกมนฺตํ ฐิตา โข ตปุสฺสภลฺลิกา วาณิชา ภควนฺตํ เอตทโวจุํ—",
"pli-tv-kd1:4.3.3":	"“ปฏิคฺคณฺหาตุ โน, ภนฺเต, ภควา มนฺถญฺจ มธุปิณฺฑิกญฺจ, ยํ อมฺหากํ อสฺส ทีฆรตฺตํ หิตาย สุขายา”ติฯ ",
"pli-tv-kd1:4.4.1":	"อถ โข ภควโต เอตทโหสิ—",
"pli-tv-kd1:4.4.2":	"“น โข ตถาคตา หตฺเถสุ ปฏิคฺคณฺหนฺติฯ ",
"pli-tv-kd1:4.4.3":	"กิมฺหิ นุ โข อหํ ปฏิคฺคเณฺหยฺยํ มนฺถญฺจ มธุปิณฺฑิกญฺจา”ติ? ",
"pli-tv-kd1:4.4.4":	"อถ โข จตฺตาโร มหาราชาโน ภควโต เจตสา เจโตปริวิตกฺกมญฺญาย จตุทฺทิสา จตฺตาโร เสลมเย ปตฺเต ภควโต อุปนาเมสุํ—",
"pli-tv-kd1:4.4.5":	"“อิธ, ภนฺเต, ภควา ปฏิคฺคณฺหาตุ มนฺถญฺจ มธุปิณฺฑิกญฺจา”ติฯ ",
"pli-tv-kd1:4.4.6":	"ปฏิคฺคเหสิ ภควา ปจฺจคฺเฆ เสลมเย ปตฺเต มนฺถญฺจ มธุปิณฺฑิกญฺจ, ปฏิคฺคเหตฺวา ปริภุญฺชิฯ ",
"pli-tv-kd1:4.5.1":	"อถ โข ตปุสฺสภลฺลิกา วาณิชา ภควนฺตํ โอนีตปตฺตปาณึ วิทิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
"pli-tv-kd1:4.5.2":	"“เอเต มยํ, ภนฺเต, ภควนฺตํ สรณํ คจฺฉาม ธมฺมญฺจ, อุปาสเก โน ภควา ธาเรตุ อชฺชตคฺเค ปาณุเปเต สรณํ คเต”ติฯ ",
"pli-tv-kd1:4.5.3":	"เต จ โลเก ปฐมํ อุปาสกา อเหสุํ เทฺววาจิกาฯ ",
"pli-tv-kd1:4.5.4":	"ราชายตนกถา นิฏฺฐิตาฯ ",
"pli-tv-kd1:5.1.0":	"๕ฯ พฺรหฺมยาจนกถา ",
"pli-tv-kd1:5.1.1":	"อถ โข ภควา สตฺตาหสฺส อจฺจเยน ตมฺหา สมาธิมฺหา วุฏฺฐหิตฺวา ราชายตนมูลา เยน อชปาลนิโคฺรโธ เตนุปสงฺกมิฯ ",
"pli-tv-kd1:5.1.2":	"ตตฺร สุทํ ภควา อชปาลนิโคฺรธมูเล วิหรติฯ ",
"pli-tv-kd1:5.2.1":	"อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd1:5.2.2":	"“อธิคโต โข มฺยายํ ธมฺโม คมฺภีโร ทุทฺทโส ทุรนุโพโธ สนฺโต ปณีโต อตกฺกาวจโร นิปุโณ ปณฺฑิตเวทนีโยฯ ",
"pli-tv-kd1:5.2.3":	"อาลยรามา โข ปนายํ ปชา อาลยรตา อาลยสมฺมุทิตาฯ ",
"pli-tv-kd1:5.2.4":	"อาลยรามาย โข ปน ปชาย อาลยรตาย อาลยสมฺมุทิตาย ทุทฺทสํ อิทํ ฐานํ ยทิทํ อิทปฺปจฺจยตาปฏิจฺจสมุปฺปาโท; ",
"pli-tv-kd1:5.2.5":	"อิทมฺปิ โข ฐานํ สุทุทฺทสํ ยทิทํ สพฺพสงฺขารสมโถ สพฺพูปธิปฏินิสฺสคฺโค ตณฺหากฺขโย วิราโค นิโรโธ นิพฺพานํฯ ",
"pli-tv-kd1:5.2.6":	"อหญฺเจว โข ปน ธมฺมํ เทเสยฺยํ, ปเร จ เม น อาชาเนยฺยุํ, โส มมสฺส กิลมโถ, สา มมสฺส วิเหสา”ติฯ ",
"pli-tv-kd1:5.3.1":	"อปิสฺสุ ภควนฺตํ อิมา อนจฺฉริยา คาถาโย ปฏิภํสุ ปุพฺเพ อสฺสุตปุพฺพา—",
"pli-tv-kd1:5.3.2":	"“กิจฺเฉน เม อธิคตํ, ",
"pli-tv-kd1:5.3.3":	"หลํ ทานิ ปกาสิตุํ; ",
"pli-tv-kd1:5.3.4":	"ราคโทสปเรเตหิ, ",
"pli-tv-kd1:5.3.5":	"นายํ ธมฺโม สุสมฺพุโธฯ ",
"pli-tv-kd1:5.3.6":	"ปฏิโสตคามึ นิปุณํ, ",
"pli-tv-kd1:5.3.7":	"คมฺภีรํ ทุทฺทสํ อณุํ; ",
"pli-tv-kd1:5.3.8":	"ราครตฺตา น ทกฺขนฺติ, ",
"pli-tv-kd1:5.3.9":	"ตโมขนฺเธน อาวุฏา”ติฯ ",
"pli-tv-kd1:5.4.1":	"อิติห ภควโต ปฏิสญฺจิกฺขโต อปฺโปสฺสุกฺกตาย จิตฺตํ นมติ, โน ธมฺมเทสนายฯ ",
"pli-tv-kd1:5.4.2":	"อถ โข พฺรหฺมุโน สหมฺปติสฺส ภควโต เจตสา เจโตปริวิตกฺกมญฺญาย เอตทโหสิ—",
"pli-tv-kd1:5.4.3":	"“นสฺสติ วต โภ โลโก, วินสฺสติ วต โภ โลโก, ยตฺร หิ นาม ตถาคตสฺส อรหโต สมฺมาสมฺพุทฺธสฺส อปฺโปสฺสุกฺกตาย จิตฺตํ นมติ, โน ธมฺมเทสนายา”ติฯ ",
"pli-tv-kd1:5.5.1":	"อถ โข พฺรหฺมา สหมฺปติ—เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว—พฺรหฺมโลเก อนฺตรหิโต ภควโต ปุรโต ปาตุรโหสิฯ ",
"pli-tv-kd1:5.6.1":	"อถ โข พฺรหฺมา สหมฺปติ เอกํสํ อุตฺตราสงฺคํ กริตฺวา ทกฺขิณชาณุมณฺฑลํ ปถวิยํ นิหนฺตฺวา เยน ภควา เตนญฺชลึ ปณาเมตฺวา ภควนฺตํ เอตทโวจ—",
"pli-tv-kd1:5.6.2":	"“เทเสตุ, ภนฺเต, ภควา ธมฺมํ, เทเสตุ สุคโต ธมฺมํฯ ",
"pli-tv-kd1:5.6.3":	"สนฺติ สตฺตา อปฺปรชกฺขชาติกา, อสฺสวนตา ธมฺมสฺส ปริหายนฺติ, ภวิสฺสนฺติ ธมฺมสฺส อญฺญาตาโร”ติฯ ",
"pli-tv-kd1:5.7.1":	"อิทมโวจ พฺรหฺมา สหมฺปติ, อิทํ วตฺวาน อถาปรํ เอตทโวจ—",
"pli-tv-kd1:5.7.2":	"“ปาตุรโหสิ มคเธสุ ปุพฺเพ, ",
"pli-tv-kd1:5.7.3":	"ธมฺโม อสุทฺโธ สมเลหิ จินฺติโต; ",
"pli-tv-kd1:5.7.4":	"อปาปุเรตํ อมตสฺส ทฺวารํ, ",
"pli-tv-kd1:5.7.5":	"สุณนฺตุ ธมฺมํ วิมเลนานุพุทฺธํฯ ",
"pli-tv-kd1:5.7.6":	"เสเล ยถา ปพฺพตมุทฺธนิฏฺฐิโต, ",
"pli-tv-kd1:5.7.7":	"ยถาปิ ปเสฺส ชนตํ สมนฺตโต; ",
"pli-tv-kd1:5.7.8":	"ตถูปมํ ธมฺมมยํ สุเมธ, ",
"pli-tv-kd1:5.7.9":	"ปาสาทมารุยฺห สมนฺตจกฺขุ; ",
"pli-tv-kd1:5.7.10":	"โสกาวติณฺณํ ชนตมเปตโสโก, ",
"pli-tv-kd1:5.7.11":	"อเวกฺขสฺสุ ชาติชราภิภูตํฯ ",
"pli-tv-kd1:5.7.12":	"อุฏฺเฐหิ วีร วิชิตสงฺคาม, ",
"pli-tv-kd1:5.7.13":	"สตฺถวาห อณณ วิจร โลเก; ",
"pli-tv-kd1:5.7.14":	"เทสสฺสุ ภควา ธมฺมํ, ",
"pli-tv-kd1:5.7.15":	"อญฺญาตาโร ภวิสฺสนฺตี”ติฯ ",
"pli-tv-kd1:5.8.1":	"เอวํ วุตฺเต, ภควา พฺรหฺมานํ สหมฺปตึ เอตทโวจ—",
"pli-tv-kd1:5.8.2":	"“มยฺหมฺปิ โข, พฺรเหฺม, เอตทโหสิ—",
"pli-tv-kd1:5.8.3":	"‘อธิคโต โข มฺยายํ ธมฺโม คมฺภีโร ทุทฺทโส ทุรนุโพโธ สนฺโต ปณีโต อตกฺกาวจโร นิปุโณ ปณฺฑิตเวทนีโยฯ ",
"pli-tv-kd1:5.8.4":	"อาลยรามา โข ปนายํ ปชา อาลยรตา อาลยสมฺมุทิตาฯ ",
"pli-tv-kd1:5.8.5":	"อาลยรามาย โข ปน ปชาย อาลยรตาย อาลยสมฺมุทิตาย ทุทฺทสํ อิทํ ฐานํ ยทิทํ อิทปฺปจฺจยตาปฏิจฺจสมุปฺปาโท; ",
"pli-tv-kd1:5.8.6":	"อิทมฺปิ โข ฐานํ สุทุทฺทสํ ยทิทํ สพฺพสงฺขารสมโถ สพฺพูปธิปฏินิสฺสคฺโค ตณฺหากฺขโย วิราโค นิโรโธ นิพฺพานํฯ ",
"pli-tv-kd1:5.8.7":	"อหญฺเจว โข ปน ธมฺมํ เทเสยฺยํ, ปเร จ เม น อาชาเนยฺยุํ, โส มมสฺส กิลมโถ, สา มมสฺส วิเหสา’ติฯ ",
"pli-tv-kd1:5.8.8":	"อปิสฺสุ มํ, พฺรเหฺม, อิมา อนจฺฉริยา คาถาโย ปฏิภํสุ ปุพฺเพ อสฺสุตปุพฺพา—",
"pli-tv-kd1:5.8.9":	"‘กิจฺเฉน เม อธิคตํ, ",
"pli-tv-kd1:5.8.10":	"หลํ ทานิ ปกาสิตุํ; ",
"pli-tv-kd1:5.8.11":	"ราคโทสปเรเตหิ, ",
"pli-tv-kd1:5.8.12":	"นายํ ธมฺโม สุสมฺพุโธฯ ",
"pli-tv-kd1:5.8.13":	"ปฏิโสตคามึ นิปุณํ, ",
"pli-tv-kd1:5.8.14":	"คมฺภีรํ ทุทฺทสํ อณุํ; ",
"pli-tv-kd1:5.8.15":	"ราครตฺตา น ทกฺขนฺติ, ",
"pli-tv-kd1:5.8.16":	"ตโมขนฺเธน อาวุฏา’ติฯ ",
"pli-tv-kd1:5.8.17":	"อิติห เม, พฺรเหฺม, ปฏิสญฺจิกฺขโต อปฺโปสฺสุกฺกตาย จิตฺตํ นมติ โน ธมฺมเทสนายา”ติฯ ",
"pli-tv-kd1:5.9.1":	"ทุติยมฺปิ โข พฺรหฺมา สหมฺปติ ภควนฺตํ เอตทโวจ—",
"pli-tv-kd1:5.9.2":	"“เทเสตุ, ภนฺเต, ภควา ธมฺมํ, เทเสตุ สุคโต ธมฺมํ; ",
"pli-tv-kd1:5.9.3":	"สนฺติ สตฺตา อปฺปรชกฺขชาติกา, อสฺสวนตา ธมฺมสฺส ปริหายนฺติ, ภวิสฺสนฺติ ธมฺมสฺส อญฺญาตาโร”ติฯ ",
"pli-tv-kd1:5.9.4":	"อิทมโวจ พฺรหฺมา สหมฺปติ, อิทํ วตฺวาน อถาปรํ เอตทโวจ—",
"pli-tv-kd1:5.9.5":	"“ปาตุรโหสิ มคเธสุ ปุพฺเพ, ",
"pli-tv-kd1:5.9.6":	"ธมฺโม อสุทฺโธ สมเลหิ จินฺติโต; ",
"pli-tv-kd1:5.9.7":	"อปาปุเรตํ อมตสฺส ทฺวารํ, ",
"pli-tv-kd1:5.9.8":	"สุณนฺตุ ธมฺมํ วิมเลนานุพุทฺธํฯ ",
"pli-tv-kd1:5.9.9":	"เสเล ยถา ปพฺพตมุทฺธนิฏฺฐิโต, ",
"pli-tv-kd1:5.9.10":	"ยถาปิ ปเสฺส ชนตํ สมนฺตโต; ",
"pli-tv-kd1:5.9.11":	"ตถูปมํ ธมฺมมยํ สุเมธ, ",
"pli-tv-kd1:5.9.12":	"ปาสาทมารุยฺห สมนฺตจกฺขุ; ",
"pli-tv-kd1:5.9.13":	"โสกาวติณฺณํ ชนตมเปตโสโก, ",
"pli-tv-kd1:5.9.14":	"อเวกฺขสฺสุ ชาติชราภิภูตํฯ ",
"pli-tv-kd1:5.9.15":	"อุฏฺเฐหิ วีร วิชิตสงฺคาม, ",
"pli-tv-kd1:5.9.16":	"สตฺถวาห อณณ วิจร โลเก; ",
"pli-tv-kd1:5.9.17":	"เทสสฺสุ ภควา ธมฺมํ, ",
"pli-tv-kd1:5.9.18":	"อญฺญาตาโร ภวิสฺสนฺตี”ติฯ ",
"pli-tv-kd1:5.9.19":	"ทุติยมฺปิ โข ภควา พฺรหฺมานํ สหมฺปตึ เอตทโวจ—",
"pli-tv-kd1:5.9.20":	"“มยฺหมฺปิ โข, พฺรเหฺม, เอตทโหสิ—",
"pli-tv-kd1:5.9.21":	"‘อธิคโต โข มฺยายํ ธมฺโม คมฺภีโร ทุทฺทโส ทุรนุโพโธ สนฺโต ปณีโต อตกฺกาวจโร นิปุโณ ปณฺฑิตเวทนีโยฯ ",
"pli-tv-kd1:5.9.22":	"อาลยรามา โข ปนายํ ปชา อาลยรตา อาลยสมฺมุทิตาฯ ",
"pli-tv-kd1:5.9.23":	"อาลยรามาย โข ปน ปชาย อาลยรตาย อาลยสมฺมุทิตาย ทุทฺทสํ อิทํ ฐานํ ยทิทํ อิทปฺปจฺจยตาปฏิจฺจสมุปฺปาโท; ",
"pli-tv-kd1:5.9.24":	"อิทมฺปิ โข ฐานํ สุทุทฺทสํ ยทิทํ สพฺพสงฺขารสมโถ สพฺพูปธิปฏินิสฺสคฺโค ตณฺหากฺขโย วิราโค นิโรโธ นิพฺพานํฯ ",
"pli-tv-kd1:5.9.25":	"อหญฺเจว โข ปน ธมฺมํ เทเสยฺยํ, ปเร จ เม น อาชาเนยฺยุํ, โส มมสฺส กิลมโถ, สา มมสฺส วิเหสา’ติฯ ",
"pli-tv-kd1:5.9.26":	"อปิสฺสุ มํ, พฺรเหฺม, อิมา อนจฺฉริยา คาถาโย ปฏิภํสุ ปุพฺเพ อสฺสุตปุพฺพา—",
"pli-tv-kd1:5.9.27":	"‘กิจฺเฉน เม อธิคตํ, ",
"pli-tv-kd1:5.9.28":	"หลํ ทานิ ปกาสิตุํ; ",
"pli-tv-kd1:5.9.29":	"ราคโทสปเรเตหิ, ",
"pli-tv-kd1:5.9.30":	"นายํ ธมฺโม สุสมฺพุโธฯ ",
"pli-tv-kd1:5.9.31":	"ปฏิโสตคามึ นิปุณํ, ",
"pli-tv-kd1:5.9.32":	"คมฺภีรํ ทุทฺทสํ อณุํ; ",
"pli-tv-kd1:5.9.33":	"ราครตฺตา น ทกฺขนฺติ, ",
"pli-tv-kd1:5.9.34":	"ตโมขนฺเธน อาวุฏา’ติฯ ",
"pli-tv-kd1:5.9.35":	"อิติห เม, พฺรเหฺม, ปฏิสญฺจิกฺขโต อปฺโปสฺสุกฺกตาย จิตฺตํ นมติ, โน ธมฺมเทสนายา”ติฯ ",
"pli-tv-kd1:5.9.36":	"ตติยมฺปิ โข พฺรหฺมา สหมฺปติ ภควนฺตํ เอตทโวจ—",
"pli-tv-kd1:5.9.37":	"“เทเสตุ, ภนฺเต, ภควา ธมฺมํ, เทเสตุ สุคโต ธมฺมํฯ ",
"pli-tv-kd1:5.9.38":	"สนฺติ สตฺตา อปฺปรชกฺขชาติกา, อสฺสวนตา ธมฺมสฺส ปริหายนฺติ, ภวิสฺสนฺติ ธมฺมสฺส อญฺญาตาโร”ติฯ ",
"pli-tv-kd1:5.9.39":	"อิทมโวจ พฺรหฺมา สหมฺปติ, อิทํ วตฺวาน อถาปรํ เอตทโวจ—",
"pli-tv-kd1:5.9.40":	"“ปาตุรโหสิ มคเธสุ ปุพฺเพ, ",
"pli-tv-kd1:5.9.41":	"ธมฺโม อสุทฺโธ สมเลหิ จินฺติโต; ",
"pli-tv-kd1:5.9.42":	"อปาปุเรตํ อมตสฺส ทฺวารํ, ",
"pli-tv-kd1:5.9.43":	"สุณนฺตุ ธมฺมํ วิมเลนานุพุทฺธํฯ ",
"pli-tv-kd1:5.9.44":	"เสเล ยถา ปพฺพตมุทฺธนิฏฺฐิโต, ",
"pli-tv-kd1:5.9.45":	"ยถาปิ ปเสฺส ชนตํ สมนฺตโต; ",
"pli-tv-kd1:5.9.46":	"ตถูปมํ ธมฺมมยํ สุเมธ, ",
"pli-tv-kd1:5.9.47":	"ปาสาทมารุยฺห สมนฺตจกฺขุ; ",
"pli-tv-kd1:5.9.48":	"โสกาวติณฺณํ ชนตมเปตโสโก, ",
"pli-tv-kd1:5.9.49":	"อเวกฺขสฺสุ ชาติชราภิภูตํฯ ",
"pli-tv-kd1:5.9.50":	"อุฏฺเฐหิ วีร วิชิตสงฺคาม, ",
"pli-tv-kd1:5.9.51":	"สตฺถวาห อณณ วิจร โลเก; ",
"pli-tv-kd1:5.9.52":	"เทสสฺสุ ภควา ธมฺมํ, ",
"pli-tv-kd1:5.9.53":	"อญฺญาตาโร ภวิสฺสนฺตี”ติฯ ",
"pli-tv-kd1:5.10.1":	"อถ โข ภควา พฺรหฺมุโน จ อชฺเฌสนํ วิทิตฺวา สตฺเตสุ จ การุญฺญตํ ปฏิจฺจ พุทฺธจกฺขุนา โลกํ โวโลเกสิฯ ",
"pli-tv-kd1:5.11.1":	"อทฺทสา โข ภควา พุทฺธจกฺขุนา โลกํ โวโลเกนฺโต สตฺเต อปฺปรชกฺเข มหารชกฺเข ติกฺขินฺทฺริเย มุทินฺทฺริเย สฺวากาเร ทฺวากาเร สุวิญฺญาปเย ทุวิญฺญาปเย, อปฺเปกจฺเจ ปรโลกวชฺชภยทสฺสาวิเน วิหรนฺเต, อปฺเปกจฺเจ น ปรโลกวชฺชภยทสฺสาวิเน วิหรนฺเตฯ ",
"pli-tv-kd1:5.11.2":	"เสยฺยถาปิ นาม อุปฺปลินิยํ วา ปทุมินิยํ วา ปุณฺฑรีกินิยํ วา อปฺเปกจฺจานิ อุปฺปลานิ วา ปทุมานิ วา ปุณฺฑรีกานิ วา อุทเก ชาตานิ อุทเก สํวฑฺฒานิ อุทกานุคฺคตานิ อนฺโต นิมุคฺคโปสีนิ, อปฺเปกจฺจานิ อุปฺปลานิ วา ปทุมานิ วา ปุณฺฑรีกานิ วา อุทเก ชาตานิ อุทเก สํวฑฺฒานิ สโมทกํ ฐิตานิ, อปฺเปกจฺจานิ อุปฺปลานิ วา ปทุมานิ วา ปุณฺฑรีกานิ วา อุทเก ชาตานิ อุทเก สํวฑฺฒานิ อุทกํ อจฺจุคฺคมฺม ฐิตานิ อนุปลิตฺตานิ อุทเกน; ",
"pli-tv-kd1:5.11.3":	"เอวเมวํ ภควา พุทฺธจกฺขุนา โลกํ โวโลเกนฺโต อทฺทส สตฺเต อปฺปรชกฺเข มหารชกฺเข ติกฺขินฺทฺริเย มุทินฺทฺริเย สฺวากาเร ทฺวากาเร สุวิญฺญาปเย ทุวิญฺญาปเย, อปฺเปกจฺเจ ปรโลกวชฺชภยทสฺสาวิเน วิหรนฺเต, อปฺเปกจฺเจ น ปรโลกวชฺชภยทสฺสาวิเน วิหรนฺเต; ",
"pli-tv-kd1:5.12.1":	"ทิสฺวาน พฺรหฺมานํ สหมฺปตึ คาถาย ปจฺจภาสิ—",
"pli-tv-kd1:5.12.2":	"“อปารุตา เตสํ อมตสฺส ทฺวารา, ",
"pli-tv-kd1:5.12.3":	"เย โสตวนฺโต ปมุญฺจนฺตุ สทฺธํ; ",
"pli-tv-kd1:5.12.4":	"วิหึสสญฺญี ปคุณํ น ภาสึ, ",
"pli-tv-kd1:5.12.5":	"ธมฺมํ ปณีตํ มนุเชสุ พฺรเหฺม”ติฯ ",
"pli-tv-kd1:5.13.1":	"อถ โข พฺรหฺมา สหมฺปติ—",
"pli-tv-kd1:5.13.2":	"“กตาวกาโส โขมฺหิ ภควตา ธมฺมเทสนายา”ติ ภควนฺตํ อภิวาเทตฺวา ปทกฺขิณํ กตฺวา ตตฺเถวนฺตรธายิฯ ",
"pli-tv-kd1:5.13.3":	"พฺรหฺมยาจนกถา นิฏฺฐิตาฯ ",
"pli-tv-kd1:6.1.0":	"๖ฯ ปญฺจวคฺคิยกถา ",
"pli-tv-kd1:6.1.1":	"อถ โข ภควโต เอตทโหสิ—",
"pli-tv-kd1:6.1.2":	"“กสฺส นุ โข อหํ ปฐมํ ธมฺมํ เทเสยฺยํ? ",
"pli-tv-kd1:6.1.3":	"โก อิมํ ธมฺมํ ขิปฺปเมว อาชานิสฺสตี”ติ? ",
"pli-tv-kd1:6.1.4":	"อถ โข ภควโต เอตทโหสิ—",
"pli-tv-kd1:6.1.5":	"“อยํ โข อาฬาโร กาลาโม ปณฺฑิโต พฺยตฺโต เมธาวี ทีฆรตฺตํ อปฺปรชกฺขชาติโก; ",
"pli-tv-kd1:6.1.6":	"ยนฺนูนาหํ อาฬารสฺส กาลามสฺส ปฐมํ ธมฺมํ เทเสยฺยํ, โส อิมํ ธมฺมํ ขิปฺปเมว อาชานิสฺสตี”ติฯ ",
"pli-tv-kd1:6.2.1":	"อถ โข อนฺตรหิตา เทวตา ภควโต อาโรเจสิ—“สตฺตาหกาลงฺกโต, ภนฺเต, อาฬาโร กาลาโม”ติฯ ",
"pli-tv-kd1:6.2.2":	"ภควโตปิ โข ญาณํ อุทปาทิ—“สตฺตาหกาลงฺกโต อาฬาโร กาลาโม”ติฯ ",
"pli-tv-kd1:6.2.3":	"อถ โข ภควโต เอตทโหสิ—",
"pli-tv-kd1:6.2.4":	"“มหาชานิโย โข อาฬาโร กาลาโม; ",
"pli-tv-kd1:6.2.5":	"สเจ หิ โส อิมํ ธมฺมํ สุเณยฺย, ขิปฺปเมว อาชาเนยฺยา”ติฯ ",
"pli-tv-kd1:6.3.1":	"อถ โข ภควโต เอตทโหสิ—",
"pli-tv-kd1:6.3.2":	"“กสฺส นุ โข อหํ ปฐมํ ธมฺมํ เทเสยฺยํ? ",
"pli-tv-kd1:6.3.3":	"โก อิมํ ธมฺมํ ขิปฺปเมว อาชานิสฺสตี”ติ? ",
"pli-tv-kd1:6.3.4":	"อถ โข ภควโต เอตทโหสิ—",
"pli-tv-kd1:6.3.5":	"“อยํ โข อุทโก รามปุตฺโต ปณฺฑิโต พฺยตฺโต เมธาวี ทีฆรตฺตํ อปฺปรชกฺขชาติโก; ",
"pli-tv-kd1:6.3.6":	"ยนฺนูนาหํ อุทกสฺส รามปุตฺตสฺส ปฐมํ ธมฺมํ เทเสยฺยํ, โส อิมํ ธมฺมํ ขิปฺปเมว อาชานิสฺสตี”ติฯ ",
"pli-tv-kd1:6.4.1":	"อถ โข อนฺตรหิตา เทวตา ภควโต อาโรเจสิ—“อภิโทสกาลงฺกโต, ภนฺเต, อุทโก รามปุตฺโต”ติฯ ",
"pli-tv-kd1:6.4.2":	"ภควโตปิ โข ญาณํ อุทปาทิ—“อภิโทสกาลงฺกโต อุทโก รามปุตฺโต”ติฯ ",
"pli-tv-kd1:6.4.3":	"อถ โข ภควโต เอตทโหสิ—",
"pli-tv-kd1:6.4.4":	"“มหาชานิโย โข อุทโก รามปุตฺโต; ",
"pli-tv-kd1:6.4.5":	"สเจ หิ โส อิมํ ธมฺมํ สุเณยฺย, ขิปฺปเมว อาชาเนยฺยา”ติฯ ",
"pli-tv-kd1:6.5.1":	"อถ โข ภควโต เอตทโหสิ—",
"pli-tv-kd1:6.5.2":	"“กสฺส นุ โข อหํ ปฐมํ ธมฺมํ เทเสยฺยํ? ",
"pli-tv-kd1:6.5.3":	"โก อิมํ ธมฺมํ ขิปฺปเมว อาชานิสฺสตี”ติ? ",
"pli-tv-kd1:6.5.4":	"อถ โข ภควโต เอตทโหสิ—",
"pli-tv-kd1:6.5.5":	"“พหุการา โข เม ปญฺจวคฺคิยา ภิกฺขู, เย มํ ปธานปหิตตฺตํ อุปฏฺฐหึสุ; ",
"pli-tv-kd1:6.6.1":	"ยนฺนูนาหํ ปญฺจวคฺคิยานํ ภิกฺขูนํ ปฐมํ ธมฺมํ เทเสยฺยนฺ”ติฯ ",
"pli-tv-kd1:6.6.2":	"อถ โข ภควโต เอตทโหสิ—",
"pli-tv-kd1:6.6.3":	"“กหํ นุ โข เอตรหิ ปญฺจวคฺคิยา ภิกฺขู วิหรนฺตี”ติ? ",
"pli-tv-kd1:6.6.4":	"อทฺทสา โข ภควา ทิพฺเพน จกฺขุนา วิสุทฺเธน อติกฺกนฺตมานุสเกน ปญฺจวคฺคิเย ภิกฺขู พาราณสิยํ วิหรนฺเต อิสิปตเน มิคทาเยฯ ",
"pli-tv-kd1:6.6.5":	"อถ โข ภควา อุรุเวลายํ ยถาภิรนฺตํ วิหริตฺวา เยน พาราณสี เตน จาริกํ ปกฺกามิฯ ",
"pli-tv-kd1:6.7.1":	"อทฺทสา โข อุปโก อาชีวโก ภควนฺตํ อนฺตรา จ คยํ อนฺตรา จ โพธึ อทฺธานมคฺคปฺปฏิปนฺนํ, ทิสฺวาน ภควนฺตํ เอตทโวจ—",
"pli-tv-kd1:6.7.2":	"“วิปฺปสนฺนานิ โข เต, อาวุโส, อินฺทฺริยานิ, ปริสุทฺโธ ฉวิวณฺโณ ปริโยทาโตฯ ",
"pli-tv-kd1:6.7.3":	"กํสิ ตฺวํ, อาวุโส, อุทฺทิสฺส ปพฺพชิโต? ",
"pli-tv-kd1:6.7.4":	"โก วา เต สตฺถา? ",
"pli-tv-kd1:6.7.5":	"กสฺส วา ตฺวํ ธมฺมํ โรเจสี”ติ? ",
"pli-tv-kd1:6.8.1":	"เอวํ วุตฺเต, ภควา อุปกํ อาชีวกํ คาถาหิ อชฺฌภาสิ—",
"pli-tv-kd1:6.8.2":	"“สพฺพาภิภู สพฺพวิทูหมสฺมิ, ",
"pli-tv-kd1:6.8.3":	"สพฺเพสุ ธมฺเมสุ อนูปลิตฺโต; ",
"pli-tv-kd1:6.8.4":	"สพฺพญฺชโห ตณฺหากฺขเย วิมุตฺโต, ",
"pli-tv-kd1:6.8.5":	"สยํ อภิญฺญาย กมุทฺทิเสยฺยํฯ ",
"pli-tv-kd1:6.8.6":	"น เม อาจริโย อตฺถิ, ",
"pli-tv-kd1:6.8.7":	"สทิโส เม น วิชฺชติ; ",
"pli-tv-kd1:6.8.8":	"สเทวกสฺมึ โลกสฺมึ, ",
"pli-tv-kd1:6.8.9":	"นตฺถิ เม ปฏิปุคฺคโลฯ ",
"pli-tv-kd1:6.8.10":	"อหญฺหิ อรหา โลเก, ",
"pli-tv-kd1:6.8.11":	"อหํ สตฺถา อนุตฺตโร; ",
"pli-tv-kd1:6.8.12":	"เอโกมฺหิ สมฺมาสมฺพุทฺโธ, ",
"pli-tv-kd1:6.8.13":	"สีติภูโตสฺมิ นิพฺพุโตฯ ",
"pli-tv-kd1:6.8.14":	"ธมฺมจกฺกํ ปวตฺเตตุํ, ",
"pli-tv-kd1:6.8.15":	"คจฺฉามิ กาสินํ ปุรํ; ",
"pli-tv-kd1:6.8.16":	"อนฺธีภูตสฺมึ โลกสฺมึ, ",
"pli-tv-kd1:6.8.17":	"อาหญฺฉํ อมตทุนฺทุภินฺ”ติฯ ",
"pli-tv-kd1:6.9.1":	"“ยถา โข ตฺวํ, อาวุโส, ปฏิชานาสิ, อรหสิ อนนฺตชิโน”ติฯ ",
"pli-tv-kd1:6.9.2":	"“มาทิสา เว ชินา โหนฺติ, ",
"pli-tv-kd1:6.9.3":	"เย ปตฺตา อาสวกฺขยํ; ",
"pli-tv-kd1:6.9.4":	"ชิตา เม ปาปกา ธมฺมา, ",
"pli-tv-kd1:6.9.5":	"ตสฺมาหมุปก ชิโน”ติฯ ",
"pli-tv-kd1:6.9.6":	"เอวํ วุตฺเต, อุปโก อาชีวโก หุเปยฺยปาวุโสติ วตฺวา สีสํ โอกมฺเปตฺวา อุมฺมคฺคํ คเหตฺวา ปกฺกามิฯ ",
"pli-tv-kd1:6.10.1":	"อถ โข ภควา อนุปุพฺเพน จาริกํ จรมาโน เยน พาราณสี อิสิปตนํ มิคทาโย, เยน ปญฺจวคฺคิยา ภิกฺขู เตนุปสงฺกมิฯ ",
"pli-tv-kd1:6.10.2":	"อทฺทสํสุ โข ปญฺจวคฺคิยา ภิกฺขู ภควนฺตํ ทูรโตว อาคจฺฉนฺตํ; ",
"pli-tv-kd1:6.10.3":	"ทิสฺวาน อญฺญมญฺญํ กติกํ สณฺฐเปสุํ—",
"pli-tv-kd1:6.10.4":	"“อยํ, อาวุโส, สมโณ โคตโม อาคจฺฉติ, พาหุลฺลิโก ปธานวิพฺภนฺโต อาวตฺโต พาหุลฺลายฯ ",
"pli-tv-kd1:6.10.5":	"โส เนว อภิวาเทตพฺโพ, น ปจฺจุฏฺฐาตพฺโพ, นาสฺส ปตฺตจีวรํ ปฏิคฺคเหตพฺพํ; ",
"pli-tv-kd1:6.10.6":	"อปิ จ โข อาสนํ ฐเปตพฺพํ, สเจ โส อากงฺขิสฺสติ นิสีทิสฺสตี”ติฯ ",
"pli-tv-kd1:6.11.1":	"ยถา ยถา โข ภควา ปญฺจวคฺคิเย ภิกฺขู อุปสงฺกมติ ตถา ตถา ปญฺจวคฺคิยา ภิกฺขู นาสกฺขึสุ สกาย กติกาย สณฺฐาตุํฯ ",
"pli-tv-kd1:6.11.2":	"อสณฺฐหนฺตา ภควนฺตํ ปจฺจุคฺคนฺตฺวา เอโก ภควโต ปตฺตจีวรํ ปฏิคฺคเหสิ, เอโก อาสนํ ปญฺญเปสิ, เอโก ปาโททกํ, เอโก ปาทปีฐํ, เอโก ปาทกฐลิกํ อุปนิกฺขิปิฯ ",
"pli-tv-kd1:6.11.3":	"นิสีทิ ภควา ปญฺญตฺเต อาสเน; ",
"pli-tv-kd1:6.11.4":	"นิสชฺช โข ภควา ปาเท ปกฺขาเลสิฯ ",
"pli-tv-kd1:6.11.5":	"อปิสฺสุ ภควนฺตํ นาเมน จ อาวุโสวาเทน จ สมุทาจรนฺติฯ ",
"pli-tv-kd1:6.12.1":	"เอวํ วุตฺเต, ภควา ปญฺจวคฺคิเย ภิกฺขู เอตทโวจ—",
"pli-tv-kd1:6.12.2":	"“มา, ภิกฺขเว, ตถาคตํ นาเมน จ อาวุโสวาเทน จ สมุทาจรถฯ ",
"pli-tv-kd1:6.12.3":	"อรหํ, ภิกฺขเว, ตถาคโต สมฺมาสมฺพุทฺโธ, โอทหถ, ภิกฺขเว, โสตํ, อมตมธิคตํ, อหมนุสาสามิ, อหํ ธมฺมํ เทเสมิฯ ",
"pli-tv-kd1:6.12.4":	"ยถานุสิฏฺฐํ ตถา ปฏิปชฺชมานา นจิรเสฺสว—",
"pli-tv-kd1:6.12.5":	"ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ—",
"pli-tv-kd1:6.12.6":	"พฺรหฺมจริยปริโยสานํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหริสฺสถา”ติฯ ",
"pli-tv-kd1:6.13.1":	"เอวํ วุตฺเต, ปญฺจวคฺคิยา ภิกฺขู ภควนฺตํ เอตทโวจุํ—",
"pli-tv-kd1:6.13.2":	"“ตายปิ โข ตฺวํ, อาวุโส โคตม, อิริยาย, ตาย ปฏิปทาย, ตาย ทุกฺกรการิกาย เนวชฺฌคา อุตฺตริ มนุสฺสธมฺมา อลมริยญาณทสฺสนวิเสสํ, กึ ปน ตฺวํ เอตรหิ, พาหุลฺลิโก ปธานวิพฺภนฺโต อาวตฺโต พาหุลฺลาย, อธิคมิสฺสสิ อุตฺตริ มนุสฺสธมฺมา อลมริยญาณทสฺสนวิเสสนฺ”ติ? ",
"pli-tv-kd1:6.14.1":	"เอวํ วุตฺเต, ภควา ปญฺจวคฺคิเย ภิกฺขู เอตทโวจ—",
"pli-tv-kd1:6.14.2":	"“น, ภิกฺขเว, ตถาคโต พาหุลฺลิโก, น ปธานวิพฺภนฺโต, น อาวตฺโต พาหุลฺลาย; ",
"pli-tv-kd1:6.14.3":	"อรหํ, ภิกฺขเว, ตถาคโต สมฺมาสมฺพุทฺโธฯ ",
"pli-tv-kd1:6.14.4":	"โอทหถ, ภิกฺขเว, โสตํ, อมตมธิคตํ อหมนุสาสามิ, อหํ ธมฺมํ เทเสมิฯ ",
"pli-tv-kd1:6.14.5":	"ยถานุสิฏฺฐํ ตถา ปฏิปชฺชมานา นจิรเสฺสว—",
"pli-tv-kd1:6.14.6":	"ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ—",
"pli-tv-kd1:6.14.7":	"พฺรหฺมจริยปริโยสานํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหริสฺสถา”ติฯ ",
"pli-tv-kd1:6.15.1":	"ทุติยมฺปิ โข ปญฺจวคฺคิยา ภิกฺขู ภควนฺตํ เอตทโวจุํ …เป…ฯ ",
"pli-tv-kd1:6.15.2":	"ทุติยมฺปิ โข ภควา ปญฺจวคฺคิเย ภิกฺขู เอตทโวจ …เป…ฯ ",
"pli-tv-kd1:6.15.3":	"ตติยมฺปิ โข ปญฺจวคฺคิยา ภิกฺขู ภควนฺตํ เอตทโวจุํ—",
"pli-tv-kd1:6.15.4":	"“ตายปิ โข ตฺวํ, อาวุโส โคตม, อิริยาย, ตาย ปฏิปทาย, ตาย ทุกฺกรการิกาย เนวชฺฌคา อุตฺตริ มนุสฺสธมฺมา อลมริยญาณทสฺสนวิเสสํ, กึ ปน ตฺวํ เอตรหิ, พาหุลฺลิโก ปธานวิพฺภนฺโต อาวตฺโต พาหุลฺลาย, อธิคมิสฺสสิ อุตฺตริ มนุสฺสธมฺมา อลมริยญาณทสฺสนวิเสสนฺ”ติ? ",
"pli-tv-kd1:6.16.1":	"เอวํ วุตฺเต ภควา ปญฺจวคฺคิเย ภิกฺขู เอตทโวจ—",
"pli-tv-kd1:6.16.2":	"“อภิชานาถ เม โน ตุเมฺห, ภิกฺขเว, อิโต ปุพฺเพ เอวรูปํ ปภาวิตเมตนฺ”ติ? ",
"pli-tv-kd1:6.16.3":	"“โน เหตํ, ภนฺเต”ฯ ",
"pli-tv-kd1:6.16.4":	"“อรหํ, ภิกฺขเว, ตถาคโต สมฺมาสมฺพุทฺโธ, โอทหถ, ภิกฺขเว, โสตํ, อมตมธิคตํ อหมนุสาสามิ, อหํ ธมฺมํ เทเสมิฯ ",
"pli-tv-kd1:6.16.5":	"ยถานุสิฏฺฐํ ตถา ปฏิปชฺชมานา นจิรเสฺสว—",
"pli-tv-kd1:6.16.6":	"ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ—",
"pli-tv-kd1:6.16.7":	"พฺรหฺมจริยปริโยสานํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหริสฺสถา”ติฯ ",
"pli-tv-kd1:6.16.8":	"อสกฺขิ โข ภควา ปญฺจวคฺคิเย ภิกฺขู สญฺญาเปตุํฯ ",
"pli-tv-kd1:6.16.9":	"อถ โข ปญฺจวคฺคิยา ภิกฺขู ภควนฺตํ สุสฺสูสึสุ, โสตํ โอทหึสุ, อญฺญา จิตฺตํ อุปฏฺฐาเปสุํฯ ",
"pli-tv-kd1:6.17.1":	"อถ โข ภควา ปญฺจวคฺคิเย ภิกฺขู อามนฺเตสิ—",
"pli-tv-kd1:6.17.2":	"“เทฺวเม, ภิกฺขเว, อนฺตา ปพฺพชิเตน น เสวิตพฺพาฯ ",
"pli-tv-kd1:6.17.3":	"กตเม เทฺว? ",
"pli-tv-kd1:6.17.4":	"โย จายํ กาเมสุ กามสุขลฺลิกานุโยโค หีโน คมฺโม โปถุชฺชนิโก อนริโย อนตฺถสํหิโต, โย จายํ อตฺตกิลมถานุโยโค ทุกฺโข อนริโย อนตฺถสํหิโตฯ ",
"pli-tv-kd1:6.17.5":	"เอเต โข, ภิกฺขเว, อุโภ อนฺเต อนุปคมฺม มชฺฌิมา ปฏิปทา ตถาคเตน อภิสมฺพุทฺธา จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติฯ ",
"pli-tv-kd1:6.18.1":	"กตมา จ สา, ภิกฺขเว, มชฺฌิมา ปฏิปทา ตถาคเตน อภิสมฺพุทฺธา, จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติ? ",
"pli-tv-kd1:6.18.2":	"อยเมว อริโย อฏฺฐงฺคิโก มคฺโค, เสยฺยถิทํ—",
"pli-tv-kd1:6.18.3":	"สมฺมาทิฏฺฐิ, สมฺมาสงฺกปฺโป, สมฺมาวาจา, สมฺมากมฺมนฺโต, สมฺมาอาชีโว, สมฺมาวายาโม, สมฺมาสติ, สมฺมาสมาธิฯ ",
"pli-tv-kd1:6.18.4":	"อยํ โข สา, ภิกฺขเว, มชฺฌิมา ปฏิปทา ตถาคเตน อภิสมฺพุทฺธา, จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติฯ ",
"pli-tv-kd1:6.19.1":	"อิทํ โข ปน, ภิกฺขเว, ทุกฺขํ อริยสจฺจํฯ ",
"pli-tv-kd1:6.19.2":	"ชาติปิ ทุกฺขา, ชราปิ ทุกฺขา, พฺยาธิปิ ทุกฺโข, มรณมฺปิ ทุกฺขํ, อปฺปิเยหิ สมฺปโยโค ทุกฺโข, ปิเยหิ วิปฺปโยโค ทุกฺโข, ยมฺปิจฺฉํ น ลภติ ตมฺปิ ทุกฺขํฯ ",
"pli-tv-kd1:6.19.3":	"สงฺขิตฺเตน, ปญฺจุปาทานกฺขนฺธา ทุกฺขาฯ ",
"pli-tv-kd1:6.20.1":	"อิทํ โข ปน, ภิกฺขเว, ทุกฺขสมุทยํ อริยสจฺจํ—",
"pli-tv-kd1:6.20.2":	"ยายํ ตณฺหา โปโนพฺภวิกา นนฺทีราคสหคตา ตตฺรตตฺราภินนฺทินี, เสยฺยถิทํ—",
"pli-tv-kd1:6.20.3":	"กามตณฺหา, ภวตณฺหา, วิภวตณฺหาฯ ",
"pli-tv-kd1:6.21.1":	"อิทํ โข ปน, ภิกฺขเว, ทุกฺขนิโรธํ อริยสจฺจํ—",
"pli-tv-kd1:6.21.2":	"โย ตสฺสาเยว ตณฺหาย อเสสวิราคนิโรโธ, จาโค, ปฏินิสฺสคฺโค, มุตฺติ, อนาลโยฯ ",
"pli-tv-kd1:6.22.1":	"อิทํ โข ปน, ภิกฺขเว, ทุกฺขนิโรธคามินี ปฏิปทา อริยสจฺจํ—",
"pli-tv-kd1:6.22.2":	"อยเมว อริโย อฏฺฐงฺคิโก มคฺโค, เสยฺยถิทํ—",
"pli-tv-kd1:6.22.3":	"สมฺมาทิฏฺฐิ, สมฺมาสงฺกปฺโป, สมฺมาวาจา, สมฺมากมฺมนฺโต, สมฺมาอาชีโว, สมฺมาวายาโม, สมฺมาสติ, สมฺมาสมาธิฯ ",
"pli-tv-kd1:6.23.1":	"อิทํ ทุกฺขํ อริยสจฺจนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.23.2":	"ตํ โข ปนิทํ ทุกฺขํ อริยสจฺจํ ปริญฺเญยฺยนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.23.3":	"ตํ โข ปนิทํ ทุกฺขํ อริยสจฺจํ ปริญฺญาตนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.24.1":	"อิทํ ทุกฺขสมุทยํ อริยสจฺจนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.24.2":	"ตํ โข ปนิทํ ทุกฺขสมุทยํ อริยสจฺจํ ปหาตพฺพนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.24.3":	"ตํ โข ปนิทํ ทุกฺขสมุทยํ อริยสจฺจํ ปหีนนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.25.1":	"อิทํ ทุกฺขนิโรธํ อริยสจฺจนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.25.2":	"ตํ โข ปนิทํ ทุกฺขนิโรธํ อริยสจฺจํ สจฺฉิกาตพฺพนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.25.3":	"ตํ โข ปนิทํ ทุกฺขนิโรธํ อริยสจฺจํ สจฺฉิกตนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.26.1":	"อิทํ ทุกฺขนิโรธคามินี ปฏิปทา อริยสจฺจนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.26.2":	"ตํ โข ปนิทํ ทุกฺขนิโรธคามินี ปฏิปทา อริยสจฺจํ ภาเวตพฺพนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.26.3":	"ตํ โข ปนิทํ ทุกฺขนิโรธคามินี ปฏิปทา อริยสจฺจํ ภาวิตนฺติ เม, ภิกฺขเว, ปุพฺเพ อนนุสฺสุเตสุ ธมฺเมสุ จกฺขุํ อุทปาทิ, ญาณํ อุทปาทิ, ปญฺญา อุทปาทิ, วิชฺชา อุทปาทิ, อาโลโก อุทปาทิฯ ",
"pli-tv-kd1:6.27.1":	"ยาวกีวญฺจ เม, ภิกฺขเว, อิเมสุ จตูสุ อริยสจฺเจสุ เอวํ ติปริวฏฺฏํ ทฺวาทสาการํ ยถาภูตํ ญาณทสฺสนํ น สุวิสุทฺธํ อโหสิ, เนว ตาวาหํ, ภิกฺขเว, สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธึ อภิสมฺพุทฺโธติ ปจฺจญฺญาสึฯ ",
"pli-tv-kd1:6.28.1":	"ยโต จ โข เม, ภิกฺขเว, อิเมสุ จตูสุ อริยสจฺเจสุ เอวํ ติปริวฏฺฏํ ทฺวาทสาการํ ยถาภูตํ ญาณทสฺสนํ สุวิสุทฺธํ อโหสิ, อถาหํ, ภิกฺขเว, สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธึ อภิสมฺพุทฺโธติ ปจฺจญฺญาสึฯ ",
"pli-tv-kd1:6.29.1":	"ญาณญฺจ ปน เม ทสฺสนํ อุทปาทิ—",
"pli-tv-kd1:6.29.2":	"อกุปฺปา เม วิมุตฺติ, อยมนฺติมา ชาติ, นตฺถิ ทานิ ปุนพฺภโว”ติฯ ",
"pli-tv-kd1:6.29.3":	"อิทมโวจ ภควา อตฺตมนา ปญฺจวคฺคิยา ภิกฺขู ภควโต ภาสิตํ อภินนฺทุนฺติฯ ",
"pli-tv-kd1:6.29.4":	"อิมสฺมิญฺจ ปน เวยฺยากรณสฺมึ ภญฺญมาเน อายสฺมโต โกณฺฑญฺญสฺส วิรชํ วีตมลํ ธมฺมจกฺขุํ อุทปาทิ—",
"pli-tv-kd1:6.29.5":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:6.30.1":	"ปวตฺติเต จ ปน ภควตา ธมฺมจกฺเก, ภุมฺมา เทวา สทฺทมนุสฺสาเวสุํ—",
"pli-tv-kd1:6.30.2":	"“เอตํ ภควตา พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ, อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมินฺ”ติฯ ",
"pli-tv-kd1:6.30.3":	"ภุมฺมานํ เทวานํ สทฺทํ สุตฺวา จาตุมหาราชิกา เทวา สทฺทมนุสฺสาเวสุํ …เป… ",
"pli-tv-kd1:6.30.4":	"จาตุมหาราชิกานํ เทวานํ สทฺทํ สุตฺวา ตาวตึสา เทวา …เป… ",
"pli-tv-kd1:6.30.5":	"ยามา เทวา …เป… ",
"pli-tv-kd1:6.30.6":	"ตุสิตา เทวา …เป… ",
"pli-tv-kd1:6.30.7":	"นิมฺมานรตี เทวา …เป… ",
"pli-tv-kd1:6.30.8":	"ปรนิมฺมิตวสวตฺตี เทวา …เป… ",
"pli-tv-kd1:6.30.9":	"พฺรหฺมกายิกา เทวา สทฺทมนุสฺสาเวสุํ—",
"pli-tv-kd1:6.30.10":	"“เอตํ ภควตา พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมินฺ”ติฯ ",
"pli-tv-kd1:6.31.1":	"อิติห เตน ขเณน, เตน ลเยน, เตน มุหุตฺเตน ยาว พฺรหฺมโลกา สทฺโท อพฺภุคฺคจฺฉิฯ ",
"pli-tv-kd1:6.31.2":	"อยญฺจ ทสสหสฺสิโลกธาตุ สงฺกมฺปิ สมฺปกมฺปิ สมฺปเวธิ; ",
"pli-tv-kd1:6.31.3":	"อปฺปมาโณ จ อุฬาโร โอภาโส โลเก ปาตุรโหสิ, อติกฺกมฺม เทวานํ เทวานุภาวํฯ ",
"pli-tv-kd1:6.31.4":	"อถ โข ภควา อิมํ อุทานํ อุทาเนสิ—",
"pli-tv-kd1:6.31.5":	"“อญฺญาสิ วต โภ โกณฺฑญฺโญ, อญฺญาสิ วต โภ โกณฺฑญฺโญ”ติฯ ",
"pli-tv-kd1:6.31.6":	"อิติ หิทํ อายสฺมโต โกณฺฑญฺญสฺส “อญฺญาสิโกณฺฑญฺโญ” เตฺวว นามํ อโหสิฯ ",
"pli-tv-kd1:6.32.1":	"อถ โข อายสฺมา อญฺญาสิโกณฺฑญฺโญ ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd1:6.32.2":	"“ลเภยฺยาหํ, ภนฺเต, ภควโต สนฺติเก ปพฺพชฺชํ, ลเภยฺยํ อุปสมฺปทนฺ”ติฯ ",
"pli-tv-kd1:6.32.3":	"“เอหิ ภิกฺขู”ติ ภควา อโวจ—",
"pli-tv-kd1:6.32.4":	"“สฺวากฺขาโต ธมฺโม, จร พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:6.32.5":	"สาว ตสฺส อายสฺมโต อุปสมฺปทา อโหสิฯ ",
"pli-tv-kd1:6.33.1":	"อถ โข ภควา ตทวเสเส ภิกฺขู ธมฺมิยา กถาย โอวทิ อนุสาสิฯ ",
"pli-tv-kd1:6.33.2":	"อถ โข อายสฺมโต จ วปฺปสฺส อายสฺมโต จ ภทฺทิยสฺส ภควตา ธมฺมิยา กถาย โอวทิยมานานํ อนุสาสิยมานานํ วิรชํ วีตมลํ ธมฺมจกฺขุํ อุทปาทิ—",
"pli-tv-kd1:6.33.3":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:6.34.1":	"เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd1:6.34.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:6.34.3":	"“เอถ ภิกฺขโว”ติ ภควา อโวจ—",
"pli-tv-kd1:6.34.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:6.34.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:6.35.1":	"อถ โข ภควา ตทวเสเส ภิกฺขู นีหารภตฺโต ธมฺมิยา กถาย โอวทิ อนุสาสิฯ ",
"pli-tv-kd1:6.35.2":	"ยํ ตโย ภิกฺขู ปิณฺฑาย จริตฺวา อาหรนฺติ, เตน ฉพฺพคฺโค ยาเปติฯ ",
"pli-tv-kd1:6.36.1":	"อถ โข อายสฺมโต จ มหานามสฺส อายสฺมโต จ อสฺสชิสฺส ภควตา ธมฺมิยา กถาย โอวทิยมานานํ อนุสาสิยมานานํ วิรชํ วีตมลํ ธมฺมจกฺขุํ อุทปาทิ—",
"pli-tv-kd1:6.36.2":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:6.37.1":	"เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd1:6.37.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:6.37.3":	"“เอถ ภิกฺขโว”ติ ภควา อโวจ—",
"pli-tv-kd1:6.37.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:6.37.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:6.38.1":	"อถ โข ภควา ปญฺจวคฺคิเย ภิกฺขู อามนฺเตสิ—",
"pli-tv-kd1:6.38.2":	"“รูปํ, ภิกฺขเว, อนตฺตาฯ ",
"pli-tv-kd1:6.38.3":	"รูปญฺจ หิทํ, ภิกฺขเว, อตฺตา อภวิสฺส, นยิทํ รูปํ อาพาธาย สํวตฺเตยฺย, ลพฺเภถ จ รูเป—",
"pli-tv-kd1:6.38.4":	"‘เอวํ เม รูปํ โหตุ, เอวํ เม รูปํ มา อโหสี’ติฯ ",
"pli-tv-kd1:6.38.5":	"ยสฺมา จ โข, ภิกฺขเว, รูปํ อนตฺตา, ตสฺมา รูปํ อาพาธาย สํวตฺตติ, น จ ลพฺภติ รูเป—",
"pli-tv-kd1:6.38.6":	"‘เอวํ เม รูปํ โหตุ, เอวํ เม รูปํ มา อโหสี’ติฯ ",
"pli-tv-kd1:6.39.1":	"เวทนา อนตฺตาฯ ",
"pli-tv-kd1:6.39.2":	"เวทนา จ หิทํ, ภิกฺขเว, อตฺตา อภวิสฺส, นยิทํ เวทนา อาพาธาย สํวตฺเตยฺย, ลพฺเภถ จ เวทนาย—",
"pli-tv-kd1:6.39.3":	"‘เอวํ เม เวทนา โหตุ, เอวํ เม เวทนา มา อโหสี’ติฯ ",
"pli-tv-kd1:6.39.4":	"ยสฺมา จ โข, ภิกฺขเว, เวทนา อนตฺตา, ตสฺมา เวทนา อาพาธาย สํวตฺตติ, น จ ลพฺภติ เวทนาย—",
"pli-tv-kd1:6.39.5":	"‘เอวํ เม เวทนา โหตุ, เอวํ เม เวทนา มา อโหสี’ติฯ ",
"pli-tv-kd1:6.40.1":	"สญฺญา อนตฺตาฯ ",
"pli-tv-kd1:6.40.2":	"สญฺญา จ หิทํ, ภิกฺขเว, อตฺตา อภวิสฺส, นยิทํ สญฺญา อาพาธาย สํวตฺเตยฺย, ลพฺเภถ จ สญฺญาย—",
"pli-tv-kd1:6.40.3":	"‘เอวํ เม สญฺญา โหตุ, เอวํ เม สญฺญา มา อโหสี’ติฯ ",
"pli-tv-kd1:6.40.4":	"ยสฺมา จ โข, ภิกฺขเว, สญฺญา อนตฺตา, ตสฺมา สญฺญา อาพาธาย สํวตฺตติ, น จ ลพฺภติ สญฺญาย—",
"pli-tv-kd1:6.40.5":	"‘เอวํ เม สญฺญา โหตุ, เอวํ เม สญฺญา มา อโหสี’ติฯ ",
"pli-tv-kd1:6.40.6":	"สงฺขารา อนตฺตาฯ ",
"pli-tv-kd1:6.40.7":	"สงฺขารา จ หิทํ, ภิกฺขเว, อตฺตา อภวิสฺสํสุ, นยิทํ สงฺขารา อาพาธาย สํวตฺเตยฺยุํ, ลพฺเภถ จ สงฺขาเรสุ—",
"pli-tv-kd1:6.40.8":	"‘เอวํ เม สงฺขารา โหนฺตุ, เอวํ เม สงฺขารา มา อเหสุนฺ’ติฯ ",
"pli-tv-kd1:6.40.9":	"ยสฺมา จ โข, ภิกฺขเว, สงฺขารา อนตฺตา, ตสฺมา สงฺขารา อาพาธาย สํวตฺตนฺติ, น จ ลพฺภติ สงฺขาเรสุ—",
"pli-tv-kd1:6.40.10":	"‘เอวํ เม สงฺขารา โหนฺตุ, เอวํ เม สงฺขารา มา อเหสุนฺ’ติฯ ",
"pli-tv-kd1:6.41.1":	"วิญฺญาณํ อนตฺตาฯ ",
"pli-tv-kd1:6.41.2":	"วิญฺญาณญฺจ หิทํ, ภิกฺขเว, อตฺตา อภวิสฺส, นยิทํ วิญฺญาณํ อาพาธาย สํวตฺเตยฺย, ลพฺเภถ จ วิญฺญาเณ—",
"pli-tv-kd1:6.41.3":	"‘เอวํ เม วิญฺญาณํ โหตุ, เอวํ เม วิญฺญาณํ มา อโหสี’ติฯ ",
"pli-tv-kd1:6.41.4":	"ยสฺมา จ โข, ภิกฺขเว, วิญฺญาณํ อนตฺตา, ตสฺมา วิญฺญาณํ อาพาธาย สํวตฺตติ, น จ ลพฺภติ วิญฺญาเณ—",
"pli-tv-kd1:6.41.5":	"‘เอวํ เม วิญฺญาณํ โหตุ, เอวํ เม วิญฺญาณํ มา อโหสี’ติฯ ",
"pli-tv-kd1:6.42.1":	"ตํ กึ มญฺญถ, ภิกฺขเว, รูปํ นิจฺจํ วา อนิจฺจํ วา”ติ? ",
"pli-tv-kd1:6.42.2":	"“อนิจฺจํ, ภนฺเต”ฯ ",
"pli-tv-kd1:6.42.3":	"“ยํ ปนานิจฺจํ ทุกฺขํ วา ตํ สุขํ วา”ติ? ",
"pli-tv-kd1:6.42.4":	"“ทุกฺขํ, ภนฺเต”ฯ ",
"pli-tv-kd1:6.42.5":	"“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
"pli-tv-kd1:6.42.6":	"เอตํ มม, เอโสหมสฺมิ, เอโส เม อตฺตา”ติ? ",
"pli-tv-kd1:6.42.7":	"“โน เหตํ, ภนฺเต”ฯ ",
"pli-tv-kd1:6.43.1":	"“เวทนา นิจฺจา วา อนิจฺจา วา”ติ? ",
"pli-tv-kd1:6.43.2":	"“อนิจฺจา, ภนฺเต”ฯ ",
"pli-tv-kd1:6.43.3":	"“ยํ ปนานิจฺจํ ทุกฺขํ วา ตํ สุขํ วา”ติ? ",
"pli-tv-kd1:6.43.4":	"“ทุกฺขํ, ภนฺเต”ฯ ",
"pli-tv-kd1:6.43.5":	"“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
"pli-tv-kd1:6.43.6":	"เอตํ มม, เอโสหมสฺมิ, เอโส เม อตฺตา”ติ? ",
"pli-tv-kd1:6.43.7":	"“โน เหตํ, ภนฺเต”ฯ ",
"pli-tv-kd1:6.43.8":	"“สญฺญา นิจฺจา วา อนิจฺจา วา”ติ? ",
"pli-tv-kd1:6.43.9":	"“อนิจฺจา, ภนฺเต”ฯ ",
"pli-tv-kd1:6.43.10":	"“ยํ ปนานิจฺจํ ทุกฺขํ วา ตํ สุขํ วา”ติ? ",
"pli-tv-kd1:6.43.11":	"“ทุกฺขํ, ภนฺเต”ฯ ",
"pli-tv-kd1:6.43.12":	"“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
"pli-tv-kd1:6.43.13":	"เอตํ มม, เอโสหมสฺมิ, เอโส เม อตฺตา”ติ? ",
"pli-tv-kd1:6.43.14":	"“โน เหตํ, ภนฺเต”ฯ ",
"pli-tv-kd1:6.43.15":	"“สงฺขารา นิจฺจา วา อนิจฺจา วา”ติ? ",
"pli-tv-kd1:6.43.16":	"“อนิจฺจา, ภนฺเต”ฯ ",
"pli-tv-kd1:6.43.17":	"“ยํ ปนานิจฺจํ ทุกฺขํ วา ตํ สุขํ วา”ติ? ",
"pli-tv-kd1:6.43.18":	"“ทุกฺขํ, ภนฺเต”ฯ ",
"pli-tv-kd1:6.43.19":	"“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
"pli-tv-kd1:6.43.20":	"เอตํ มม, เอโสหมสฺมิ, เอโส เม อตฺตา”ติ? ",
"pli-tv-kd1:6.43.21":	"“โน เหตํ, ภนฺเต”ฯ ",
"pli-tv-kd1:6.43.22":	"“วิญฺญาณํ นิจฺจํ วา อนิจฺจํ วา”ติ? ",
"pli-tv-kd1:6.43.23":	"“อนิจฺจํ, ภนฺเต”ฯ ",
"pli-tv-kd1:6.43.24":	"“ยํ ปนานิจฺจํ ทุกฺขํ วา ตํ สุขํ วา”ติ? ",
"pli-tv-kd1:6.43.25":	"“ทุกฺขํ, ภนฺเต”ฯ ",
"pli-tv-kd1:6.43.26":	"“ยํ ปนานิจฺจํ ทุกฺขํ วิปริณามธมฺมํ, กลฺลํ นุ ตํ สมนุปสฺสิตุํ—",
"pli-tv-kd1:6.43.27":	"เอตํ มม, เอโสหมสฺมิ, เอโส เม อตฺตา”ติ? ",
"pli-tv-kd1:6.43.28":	"“โน เหตํ, ภนฺเต”ฯ ",
"pli-tv-kd1:6.44.1":	"“ตสฺมาติห, ภิกฺขเว, ยํ กิญฺจิ รูปํ อตีตานาคตปจฺจุปฺปนฺนํ อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก วา, สพฺพํ รูปํ—",
"pli-tv-kd1:6.44.2":	"เนตํ มม, เนโสหมสฺมิ, น เมโส อตฺตาติ—",
"pli-tv-kd1:6.44.3":	"เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
"pli-tv-kd1:6.45.1":	"ยา กาจิ เวทนา อตีตานาคตปจฺจุปฺปนฺนา อชฺฌตฺตํ วา พหิทฺธา วา โอฬาริกา วา สุขุมา วา หีนา วา ปณีตา วา ยา ทูเร สนฺติเก วา, สพฺพา เวทนา—",
"pli-tv-kd1:6.45.2":	"เนตํ มม, เนโสหมสฺมิ, น เมโส อตฺตาติ—",
"pli-tv-kd1:6.45.3":	"เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
"pli-tv-kd1:6.45.4":	"ยา กาจิ สญฺญา อตีตานาคตปจฺจุปฺปนฺนา อชฺฌตฺตํ วา พหิทฺธา วา โอฬาริกา วา สุขุมา วา หีนา วา ปณีตา วา ยา ทูเร สนฺติเก วา, สพฺพา สญฺญา—",
"pli-tv-kd1:6.45.5":	"เนตํ มม, เนโสหมสฺมิ, น เมโส อตฺตาติ—",
"pli-tv-kd1:6.45.6":	"เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
"pli-tv-kd1:6.45.7":	"เย เกจิ สงฺขารา อตีตานาคตปจฺจุปฺปนฺนา อชฺฌตฺตํ วา พหิทฺธา วา โอฬาริกา วา สุขุมา วา หีนา วา ปณีตา วา เย ทูเร สนฺติเก วา, สพฺเพ สงฺขารา—",
"pli-tv-kd1:6.45.8":	"เนตํ มม, เนโสหมสฺมิ, น เมโส อตฺตาติ—",
"pli-tv-kd1:6.45.9":	"เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
"pli-tv-kd1:6.45.10":	"ยํ กิญฺจิ วิญฺญาณํ อตีตานาคตปจฺจุปฺปนฺนํ อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก วา, สพฺพํ วิญฺญาณํ—",
"pli-tv-kd1:6.45.11":	"เนตํ มม, เนโสหมสฺมิ, น เมโส อตฺตาติ—",
"pli-tv-kd1:6.45.12":	"เอวเมตํ ยถาภูตํ สมฺมปฺปญฺญาย ทฏฺฐพฺพํฯ ",
"pli-tv-kd1:6.46.1":	"เอวํ ปสฺสํ, ภิกฺขเว, สุตวา อริยสาวโก รูปสฺมิมฺปิ นิพฺพินฺทติ, เวทนายปิ นิพฺพินฺทติ, สญฺญายปิ นิพฺพินฺทติ, สงฺขาเรสุปิ นิพฺพินฺทติ, วิญฺญาณสฺมิมฺปิ นิพฺพินฺทติ; ",
"pli-tv-kd1:6.46.2":	"นิพฺพินฺทํ วิรชฺชติ; ",
"pli-tv-kd1:6.46.3":	"วิราคา วิมุจฺจติ; ",
"pli-tv-kd1:6.46.4":	"วิมุตฺตสฺมึ วิมุตฺตมิติ ญาณํ โหติ, ‘ขีณา ชาติ, วุสิตํ พฺรหฺมจริยํ, กตํ กรณียํ, นาปรํ อิตฺถตฺตายา’ติ ปชานาตี”ติฯ ",
"pli-tv-kd1:6.47.1":	"อิทมโวจ ภควาฯ ",
"pli-tv-kd1:6.47.2":	"อตฺตมนา ปญฺจวคฺคิยา ภิกฺขู ภควโต ภาสิตํ อภินนฺทุนฺติฯ ",
"pli-tv-kd1:6.47.3":	"อิมสฺมิญฺจ ปน เวยฺยากรณสฺมึ ภญฺญมาเน ปญฺจวคฺคิยานํ ภิกฺขูนํ อนุปาทาย อาสเวหิ จิตฺตานิ วิมุจฺจึสุฯ ",
"pli-tv-kd1:6.47.4":	"เตน โข ปน สมเยน ฉ โลเก อรหนฺโต โหนฺติฯ ",
"pli-tv-kd1:6.47.5":	"ปญฺจวคฺคิยกถา นิฏฺฐิตาฯ ",
"pli-tv-kd1:6.47.6":	"ปฐมภาณวาโรฯ ",
"pli-tv-kd1:7.1.0":	"๗ฯ ปพฺพชฺชากถา ",
"pli-tv-kd1:7.1.1":	"เตน โข ปน สมเยน พาราณสิยํ ยโส นาม กุลปุตฺโต เสฏฺฐิปุตฺโต สุขุมาโล โหติฯ ",
"pli-tv-kd1:7.1.2":	"ตสฺส ตโย ปาสาทา โหนฺติ—",
"pli-tv-kd1:7.1.3":	"เอโก เหมนฺติโก, เอโก คิมฺหิโก, เอโก วสฺสิโกฯ ",
"pli-tv-kd1:7.1.4":	"โส วสฺสิเก ปาสาเท จตฺตาโร มาเส นิปฺปุริเสหิ ตูริเยหิ ปริจารยมาโน น เหฏฺฐาปาสาทํ โอโรหติฯ ",
"pli-tv-kd1:7.2.1":	"อถ โข ยสสฺส กุลปุตฺตสฺส ปญฺจหิ กามคุเณหิ สมปฺปิตสฺส สมงฺคีภูตสฺส ปริจารยมานสฺส ปฏิกจฺเจว นิทฺทา โอกฺกมิ, ปริชนสฺสปิ นิทฺทา โอกฺกมิ, สพฺพรตฺติโย จ เตลปทีโป ฌายติฯ ",
"pli-tv-kd1:7.2.2":	"อถ โข ยโส กุลปุตฺโต ปฏิกจฺเจว ปพุชฺฌิตฺวา อทฺทส สกํ ปริชนํ สุปนฺตํ—",
"pli-tv-kd1:7.2.3":	"อญฺญิสฺสา กจฺเฉ วีณํ, อญฺญิสฺสา กณฺเฐ มุทิงฺคํ, อญฺญิสฺสา กจฺเฉ อาฬมฺพรํ, อญฺญํ วิเกสิกํ, อญฺญํ วิกฺเขฬิกํ, อญฺญา วิปฺปลปนฺติโย, หตฺถปฺปตฺตํ สุสานํ มญฺเญฯ ",
"pli-tv-kd1:7.2.4":	"ทิสฺวานสฺส อาทีนโว ปาตุรโหสิ, นิพฺพิทาย จิตฺตํ สณฺฐาสิฯ ",
"pli-tv-kd1:7.2.5":	"อถ โข ยโส กุลปุตฺโต อุทานํ อุทาเนสิ—",
"pli-tv-kd1:7.2.6":	"“อุปทฺทุตํ วต โภ, อุปสฺสฏฺฐํ วต โภ”ติฯ ",
"pli-tv-kd1:7.3.1":	"อถ โข ยโส กุลปุตฺโต สุวณฺณปาทุกาโย อาโรหิตฺวา เยน นิเวสนทฺวารํ เตนุปสงฺกมิฯ ",
"pli-tv-kd1:7.3.2":	"อมนุสฺสา ทฺวารํ วิวรึสุ—",
"pli-tv-kd1:7.3.3":	"“มา ยสสฺส กุลปุตฺตสฺส โกจิ อนฺตรายมกาสิ อคารสฺมา อนคาริยํ ปพฺพชฺชายา”ติฯ ",
"pli-tv-kd1:7.3.4":	"อถ โข ยโส กุลปุตฺโต เยน นครทฺวารํ เตนุปสงฺกมิฯ ",
"pli-tv-kd1:7.3.5":	"อมนุสฺสา ทฺวารํ วิวรึสุ—",
"pli-tv-kd1:7.3.6":	"“มา ยสสฺส กุลปุตฺตสฺส โกจิ อนฺตรายมกาสิ อคารสฺมา อนคาริยํ ปพฺพชฺชายา”ติฯ ",
"pli-tv-kd1:7.3.7":	"อถ โข ยโส กุลปุตฺโต เยน อิสิปตนํ มิคทาโย เตนุปสงฺกมิฯ ",
"pli-tv-kd1:7.4.1":	"เตน โข ปน สมเยน ภควา รตฺติยา ปจฺจูสสมยํ ปจฺจุฏฺฐาย อชฺโฌกาเส จงฺกมติฯ ",
"pli-tv-kd1:7.4.2":	"อทฺทสา โข ภควา ยสํ กุลปุตฺตํ ทูรโตว อาคจฺฉนฺตํ, ทิสฺวาน จงฺกมา โอโรหิตฺวา ปญฺญตฺเต อาสเน นิสีทิฯ ",
"pli-tv-kd1:7.4.3":	"อถ โข ยโส กุลปุตฺโต ภควโต อวิทูเร อุทานํ อุทาเนสิ—",
"pli-tv-kd1:7.4.4":	"“อุปทฺทุตํ วต โภ, อุปสฺสฏฺฐํ วต โภ”ติฯ ",
"pli-tv-kd1:7.4.5":	"อถ โข ภควา ยสํ กุลปุตฺตํ เอตทโวจ—",
"pli-tv-kd1:7.4.6":	"“อิทํ โข, ยส, อนุปทฺทุตํ, อิทํ อนุปสฺสฏฺฐํฯ ",
"pli-tv-kd1:7.4.7":	"เอหิ, ยส, นิสีท, ธมฺมํ เต เทเสสฺสามี”ติฯ ",
"pli-tv-kd1:7.5.1":	"อถ โข ยโส กุลปุตฺโต—",
"pli-tv-kd1:7.5.2":	"“อิทํ กิร อนุปทฺทุตํ, อิทํ อนุปสฺสฏฺฐนฺ”ติ หฏฺโฐ อุทคฺโค สุวณฺณปาทุกาหิ โอโรหิตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:7.5.3":	"เอกมนฺตํ นิสินฺนสฺส โข ยสสฺส กุลปุตฺตสฺส ภควา อนุปุพฺพึ กถํ กเถสิ, เสยฺยถิทํ—",
"pli-tv-kd1:7.5.4":	"ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
"pli-tv-kd1:7.6.1":	"ยทา ภควา อญฺญาสิ ยสํ กุลปุตฺตํ กลฺลจิตฺตํ, มุทุจิตฺตํ, วินีวรณจิตฺตํ, อุทคฺคจิตฺตํ, ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา ตํ ปกาเสสิ—",
"pli-tv-kd1:7.6.2":	"ทุกฺขํ, สมุทยํ, นิโรธํ, มคฺคํฯ ",
"pli-tv-kd1:7.6.3":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd1:7.6.4":	"เอวเมว ยสสฺส กุลปุตฺตสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd1:7.6.5":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:7.7.1":	"อถ โข ยสสฺส กุลปุตฺตสฺส มาตา ปาสาทํ อภิรุหิตฺวา ยสํ กุลปุตฺตํ อปสฺสนฺตี เยน เสฏฺฐิ คหปติ เตนุปสงฺกมิ, อุปสงฺกมิตฺวา เสฏฺฐึ คหปตึ เอตทโวจ—",
"pli-tv-kd1:7.7.2":	"“ปุตฺโต เต, คหปติ, ยโส น ทิสฺสตี”ติฯ ",
"pli-tv-kd1:7.7.3":	"อถ โข เสฏฺฐิ คหปติ จตุทฺทิสา อสฺสทูเต อุโยฺยเชตฺวา สามํเยว เยน อิสิปตนํ มิคทาโย เตนุปสงฺกมิฯ ",
"pli-tv-kd1:7.7.4":	"อทฺทสา โข เสฏฺฐิ คหปติ สุวณฺณปาทุกานํ นิกฺเขปํ, ทิสฺวาน ตํเยว อนุคมาสิฯ ",
"pli-tv-kd1:7.8.1":	"อทฺทสา โข ภควา เสฏฺฐึ คหปตึ ทูรโตว อาคจฺฉนฺตํ, ทิสฺวาน ภควโต เอตทโหสิ—",
"pli-tv-kd1:7.8.2":	"“ยนฺนูนาหํ ตถารูปํ อิทฺธาภิสงฺขารํ อภิสงฺขเรยฺยํ ยถา เสฏฺฐิ คหปติ อิธ นิสินฺโน อิธ นิสินฺนํ ยสํ กุลปุตฺตํ น ปเสฺสยฺยา”ติฯ ",
"pli-tv-kd1:7.8.3":	"อถ โข ภควา ตถารูปํ อิทฺธาภิสงฺขารํ อภิสงฺขเรสิฯ ",
"pli-tv-kd1:7.9.1":	"อถ โข เสฏฺฐิ คหปติ เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
"pli-tv-kd1:7.9.2":	"“อปิ, ภนฺเต, ภควา ยสํ กุลปุตฺตํ ปเสฺสยฺยา”ติ? ",
"pli-tv-kd1:7.9.3":	"“เตน หิ, คหปติ, นิสีท, อปฺเปว นาม อิธ นิสินฺโน อิธ นิสินฺนํ ยสํ กุลปุตฺตํ ปเสฺสยฺยาสี”ติฯ ",
"pli-tv-kd1:7.9.4":	"อถ โข เสฏฺฐิ คหปติ—",
"pli-tv-kd1:7.9.5":	"“อิเธว กิราหํ นิสินฺโน อิธ นิสินฺนํ ยสํ กุลปุตฺตํ ปสฺสิสฺสามี”ติ หฏฺโฐ อุทคฺโค ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:7.10.1":	"เอกมนฺตํ นิสินฺนสฺส โข เสฏฺฐิสฺส คหปติสฺส ภควา อนุปุพฺพึ กถํ กเถสิ, เสยฺยถิทํ—",
"pli-tv-kd1:7.10.2":	"ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
"pli-tv-kd1:7.10.3":	"ยทา ภควา อญฺญาสิ เสฏฺฐึ คหปตึ กลฺลจิตฺตํ, มุทุจิตฺตํ, วินีวรณจิตฺตํ, อุทคฺคจิตฺตํ, ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ—",
"pli-tv-kd1:7.10.4":	"ทุกฺขํ, สมุทยํ, นิโรธํ, มคฺคํฯ ",
"pli-tv-kd1:7.10.5":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd1:7.10.6":	"เอวเมว เสฏฺฐิสฺส คหปติสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd1:7.10.7":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:7.10.8":	"อถ โข เสฏฺฐิ คหปติ ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd1:7.10.9":	"“อภิกฺกนฺตํ, ภนฺเต, อภิกฺกนฺตํ, ภนฺเตฯ ",
"pli-tv-kd1:7.10.10":	"เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย, ปฏิจฺฉนฺนํ วา วิวเรยฺย, มูฬฺหสฺส วา มคฺคํ อาจิกฺเขยฺย, อนฺธกาเร วา เตลปชฺโชตํ ธาเรยฺย—",
"pli-tv-kd1:7.10.11":	"‘จกฺขุมนฺโต รูปานิ ทกฺขนฺตี’ติ; ",
"pli-tv-kd1:7.10.12":	"เอวเมวํ ภควตา อเนกปริยาเยน ธมฺโม ปกาสิโตฯ ",
"pli-tv-kd1:7.10.13":	"เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
"pli-tv-kd1:7.10.14":	"อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
"pli-tv-kd1:7.10.15":	"โสว โลเก ปฐมํ อุปาสโก อโหสิ เตวาจิโกฯ ",
"pli-tv-kd1:7.11.1":	"อถ โข ยสสฺส กุลปุตฺตสฺส ปิตุโน ธมฺเม เทสิยมาเน ยถาทิฏฺฐํ ยถาวิทิตํ ภูมึ ปจฺจเวกฺขนฺตสฺส อนุปาทาย อาสเวหิ จิตฺตํ วิมุจฺจิฯ ",
"pli-tv-kd1:7.11.2":	"อถ โข ภควโต เอตทโหสิ—",
"pli-tv-kd1:7.11.3":	"“ยสสฺส โข กุลปุตฺตสฺส ปิตุโน ธมฺเม เทสิยมาเน ยถาทิฏฺฐํ ยถาวิทิตํ ภูมึ ปจฺจเวกฺขนฺตสฺส อนุปาทาย อาสเวหิ จิตฺตํ วิมุตฺตํฯ ",
"pli-tv-kd1:7.11.4":	"อภพฺโพ โข ยโส กุลปุตฺโต หีนายาวตฺติตฺวา กาเม ปริภุญฺชิตุํ, เสยฺยถาปิ ปุพฺเพ อคาริกภูโต; ",
"pli-tv-kd1:7.11.5":	"ยนฺนูนาหํ ตํ อิทฺธาภิสงฺขารํ ปฏิปฺปสฺสมฺเภยฺยนฺ”ติฯ ",
"pli-tv-kd1:7.11.6":	"อถ โข ภควา ตํ อิทฺธาภิสงฺขารํ ปฏิปฺปสฺสมฺเภสิฯ ",
"pli-tv-kd1:7.12.1":	"อทฺทสา โข เสฏฺฐิ คหปติ ยสํ กุลปุตฺตํ นิสินฺนํ ทิสฺวาน, ยสํ กุลปุตฺตํ เอตทโวจ—",
"pli-tv-kd1:7.12.2":	"“มาตา เต, ตาต ยส, ปริเทวโสกสมาปนฺนา, เทหิ มาตุยา ชีวิตนฺ”ติฯ ",
"pli-tv-kd1:7.13.1":	"อถ โข ยโส กุลปุตฺโต ภควนฺตํ อุโลฺลเกสิฯ ",
"pli-tv-kd1:7.13.2":	"อถ โข ภควา เสฏฺฐึ คหปตึ เอตทโวจ—",
"pli-tv-kd1:7.13.3":	"“ตํ กึ มญฺญสิ, คหปติ, ยสฺส เสกฺเขน ญาเณน เสกฺเขน ทสฺสเนน ธมฺโม ทิฏฺโฐ วิทิโต เสยฺยถาปิ ตยา, ตสฺส ยถาทิฏฺฐํ ยถาวิทิตํ ภูมึ ปจฺจเวกฺขนฺตสฺส อนุปาทาย อาสเวหิ จิตฺตํ วิมุตฺตํฯ ",
"pli-tv-kd1:7.13.4":	"ภพฺโพ นุ โข โส, คหปติ, หีนายาวตฺติตฺวา กาเม ปริภุญฺชิตุํ เสยฺยถาปิ ปุพฺเพ อคาริกภูโต”ติ? ",
"pli-tv-kd1:7.13.5":	"“โน เหตํ, ภนฺเต”ฯ ",
"pli-tv-kd1:7.13.6":	"“ยสสฺส โข, คหปติ, กุลปุตฺตสฺส เสกฺเขน ญาเณน เสกฺเขน ทสฺสเนน ธมฺโม ทิฏฺโฐ วิทิโต เสยฺยถาปิ ตยา, ตสฺส ยถาทิฏฺฐํ ยถาวิทิตํ ภูมึ ปจฺจเวกฺขนฺตสฺส อนุปาทาย อาสเวหิ จิตฺตํ วิมุตฺตํฯ ",
"pli-tv-kd1:7.13.7":	"อภพฺโพ โข, คหปติ, ยโส กุลปุตฺโต หีนายาวตฺติตฺวา กาเม ปริภุญฺชิตุํ เสยฺยถาปิ ปุพฺเพ อคาริกภูโต”ติฯ ",
"pli-tv-kd1:7.14.1":	"“ลาภา, ภนฺเต, ยสสฺส กุลปุตฺตสฺส, สุลทฺธํ, ภนฺเต, ยสสฺส กุลปุตฺตสฺส, ยถา ยสสฺส กุลปุตฺตสฺส อนุปาทาย อาสเวหิ จิตฺตํ วิมุตฺตํฯ ",
"pli-tv-kd1:7.14.2":	"อธิวาเสตุ เม, ภนฺเต, ภควา อชฺชตนาย ภตฺตํ ยเสน กุลปุตฺเตน ปจฺฉาสมเณนา”ติฯ ",
"pli-tv-kd1:7.14.3":	"อธิวาเสสิ ภควา ตุณฺหีภาเวนฯ ",
"pli-tv-kd1:7.14.4":	"อถ โข เสฏฺฐิ คหปติ ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd1:7.15.1":	"อถ โข ยโส กุลปุตฺโต อจิรปกฺกนฺเต เสฏฺฐิมฺหิ คหปติมฺหิ ภควนฺตํ เอตทโวจ—",
"pli-tv-kd1:7.15.2":	"“ลเภยฺยาหํ, ภนฺเต, ภควโต สนฺติเก ปพฺพชฺชํ, ลเภยฺยํ อุปสมฺปทนฺ”ติฯ ",
"pli-tv-kd1:7.15.3":	"“เอหิ ภิกฺขู”ติ ภควา อโวจ—",
"pli-tv-kd1:7.15.4":	"“สฺวากฺขาโต ธมฺโม, จร พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:7.15.5":	"สาว ตสฺส อายสฺมโต อุปสมฺปทา อโหสิฯ ",
"pli-tv-kd1:7.15.6":	"เตน โข ปน สมเยน สตฺต โลเก อรหนฺโต โหนฺติฯ ",
"pli-tv-kd1:7.15.7":	"ยสสฺส ปพฺพชฺชา นิฏฺฐิตาฯ ",
"pli-tv-kd1:8.1.1":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย อายสฺมตา ยเสน ปจฺฉาสมเณน เยน เสฏฺฐิสฺส คหปติสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
"pli-tv-kd1:8.1.2":	"อถ โข อายสฺมโต ยสสฺส มาตา จ ปุราณทุติยิกา จ เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd1:8.2.1":	"ตาสํ ภควา อนุปุพฺพึ กถํ กเถสิ, เสยฺยถิทํ—",
"pli-tv-kd1:8.2.2":	"ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
"pli-tv-kd1:8.2.3":	"ยทา ตา ภควา อญฺญาสิ กลฺลจิตฺตา, มุทุจิตฺตา, วินีวรณจิตฺตา, อุทคฺคจิตฺตา, ปสนฺนจิตฺตา, อถ ยา พุทฺธานํ สามุกฺกํสิกา ธมฺมเทสนา ตํ ปกาเสสิ—",
"pli-tv-kd1:8.2.4":	"ทุกฺขํ, สมุทยํ, นิโรธํ, มคฺคํฯ ",
"pli-tv-kd1:8.2.5":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd1:8.2.6":	"เอวเมว ตาสํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd1:8.2.7":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:8.3.1":	"ตา ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd1:8.3.2":	"“อภิกฺกนฺตํ, ภนฺเต, อภิกฺกนฺตํ, ภนฺเต …เป… ",
"pli-tv-kd1:8.3.3":	"เอตา มยํ, ภนฺเต, ภควนฺตํ สรณํ คจฺฉาม, ธมฺมญฺจ, ภิกฺขุสงฺฆญฺจฯ ",
"pli-tv-kd1:8.3.4":	"อุปาสิกาโย โน ภควา ธาเรตุ อชฺชตคฺเค ปาณุเปตา สรณํ คตา”ติฯ ",
"pli-tv-kd1:8.3.5":	"ตา จ โลเก ปฐมํ อุปาสิกา อเหสุํ เตวาจิกาฯ ",
"pli-tv-kd1:8.4.1":	"อถ โข อายสฺมโต ยสสฺส มาตา จ ปิตา จ ปุราณทุติยิกา จ ภควนฺตญฺจ อายสฺมนฺตญฺจ ยสํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา, ภควนฺตํ ภุตฺตาวึ โอนีตปตฺตปาณึ, เอกมนฺตํ นิสีทึสุฯ ",
"pli-tv-kd1:8.4.2":	"อถ โข ภควา อายสฺมโต ยสสฺส มาตรญฺจ ปิตรญฺจ ปุราณทุติยิกญฺจ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd1:9.1.1":	"อโสฺสสุํ โข อายสฺมโต ยสสฺส จตฺตาโร คิหิสหายกา พาราณสิยํ เสฏฺฐานุเสฏฺฐีนํ กุลานํ ปุตฺตา—",
"pli-tv-kd1:9.1.2":	"วิมโล, สุพาหุ, ปุณฺณชิ, ควมฺปติ—",
"pli-tv-kd1:9.1.3":	"ยโส กิร กุลปุตฺโต เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิโตติฯ ",
"pli-tv-kd1:9.1.4":	"สุตฺวาน เนสํ เอตทโหสิ—",
"pli-tv-kd1:9.1.5":	"“น หิ นูน โส โอรโก ธมฺมวินโย, น สา โอรกา ปพฺพชฺชา, ยตฺถ ยโส กุลปุตฺโต เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิโต”ติฯ ",
"pli-tv-kd1:9.2.1":	"เต เยนายสฺมา ยโส เตนุปสงฺกมึสุ, อุปสงฺกมิตฺวา อายสฺมนฺตํ ยสํ อภิวาเทตฺวา เอกมนฺตํ อฏฺฐํสุฯ ",
"pli-tv-kd1:9.2.2":	"อถ โข อายสฺมา ยโส เต จตฺตาโร คิหิสหายเก อาทาย เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:9.2.3":	"เอกมนฺตํ นิสินฺโน โข อายสฺมา ยโส ภควนฺตํ เอตทโวจ—",
"pli-tv-kd1:9.2.4":	"“อิเม เม, ภนฺเต, จตฺตาโร คิหิสหายกา พาราณสิยํ เสฏฺฐานุเสฏฺฐีนํ กุลานํ ปุตฺตา—",
"pli-tv-kd1:9.2.5":	"วิมโล, สุพาหุ, ปุณฺณชิ, ควมฺปติฯ ",
"pli-tv-kd1:9.2.6":	"อิเม ภควา โอวทตุ อนุสาสตู”ติฯ ",
"pli-tv-kd1:9.3.1":	"เตสํ ภควา อนุปุพฺพึ กถํ กเถสิ, เสยฺยถิทํ—",
"pli-tv-kd1:9.3.2":	"ทานกถํ สีลกถํ สคฺคกถํ กามานํ อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิฯ ",
"pli-tv-kd1:9.3.3":	"ยทา เต ภควา อญฺญาสิ กลฺลจิตฺเต มุทุจิตฺเต วินีวรณจิตฺเต อุทคฺคจิตฺเต ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ ทุกฺขํ สมุทยํ นิโรธํ มคฺคํฯ ",
"pli-tv-kd1:9.3.4":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd1:9.3.5":	"เอวเมว เตสํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd1:9.3.6":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:9.4.1":	"เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd1:9.4.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:9.4.3":	"“เอถ ภิกฺขโว”ติ ภควา อโวจ—",
"pli-tv-kd1:9.4.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:9.4.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:9.4.6":	"อถ โข ภควา เต ภิกฺขู ธมฺมิยา กถาย โอวทิ อนุสาสิฯ ",
"pli-tv-kd1:9.4.7":	"เตสํ ภควตา ธมฺมิยา กถาย โอวทิยมานานํ อนุสาสิยมานานํ อนุปาทาย อาสเวหิ จิตฺตานิ วิมุจฺจึสุฯ ",
"pli-tv-kd1:9.4.8":	"เตน โข ปน สมเยน เอกาทส โลเก อรหนฺโต โหนฺติฯ ",
"pli-tv-kd1:9.4.9":	"จตุคิหิสหายกปพฺพชฺชา นิฏฺฐิตาฯ ",
"pli-tv-kd1:10.1.1":	"อโสฺสสุํ โข อายสฺมโต ยสสฺส ปญฺญาสมตฺตา คิหิสหายกา ชานปทา ปุพฺพานุปุพฺพกานํ กุลานํ ปุตฺตา—",
"pli-tv-kd1:10.1.2":	"ยโส กิร กุลปุตฺโต เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิโตติฯ ",
"pli-tv-kd1:10.1.3":	"สุตฺวาน เนสํ เอตทโหสิ—",
"pli-tv-kd1:10.1.4":	"“น หิ นูน โส โอรโก ธมฺมวินโย, น สา โอรกา ปพฺพชฺชา, ยตฺถ ยโส กุลปุตฺโต เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิโต”ติฯ ",
"pli-tv-kd1:10.2.1":	"เต เยนายสฺมา ยโส เตนุปสงฺกมึสุ, อุปสงฺกมิตฺวา อายสฺมนฺตํ ยสํ อภิวาเทตฺวา เอกมนฺตํ อฏฺฐํสุฯ ",
"pli-tv-kd1:10.2.2":	"อถ โข อายสฺมา ยโส เต ปญฺญาสมตฺเต คิหิสหายเก อาทาย เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:10.2.3":	"เอกมนฺตํ นิสินฺโน โข อายสฺมา ยโส ภควนฺตํ เอตทโวจ—",
"pli-tv-kd1:10.2.4":	"“อิเม เม, ภนฺเต, ปญฺญาสมตฺตา คิหิสหายกา ชานปทา ปุพฺพานุปุพฺพกานํ กุลานํ ปุตฺตาฯ ",
"pli-tv-kd1:10.2.5":	"อิเม ภควา โอวทตุ อนุสาสตู”ติฯ ",
"pli-tv-kd1:10.3.1":	"เตสํ ภควา อนุปุพฺพึ กถํ กเถสิ, เสยฺยถิทํ—",
"pli-tv-kd1:10.3.2":	"ทานกถํ สีลกถํ สคฺคกถํ กามานํ อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิฯ ",
"pli-tv-kd1:10.3.3":	"ยทา เต ภควา อญฺญาสิ กลฺลจิตฺเต มุทุจิตฺเต วินีวรณจิตฺเต อุทคฺคจิตฺเต ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ ทุกฺขํ สมุทยํ นิโรธํ มคฺคํฯ ",
"pli-tv-kd1:10.3.4":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd1:10.3.5":	"เอวเมว เตสํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd1:10.3.6":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:10.4.1":	"เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd1:10.4.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:10.4.3":	"“เอถ ภิกฺขโว”ติ ภควา อโวจ—",
"pli-tv-kd1:10.4.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:10.4.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:10.4.6":	"อถ โข ภควา เต ภิกฺขู ธมฺมิยา กถาย โอวทิ อนุสาสิฯ ",
"pli-tv-kd1:10.4.7":	"เตสํ ภควตา ธมฺมิยา กถาย โอวทิยมานานํ อนุสาสิยมานานํ อนุปาทาย อาสเวหิ จิตฺตานิ วิมุจฺจึสุฯ ",
"pli-tv-kd1:10.4.8":	"เตน โข ปน สมเยน เอกสฏฺฐิ โลเก อรหนฺโต โหนฺติฯ ",
"pli-tv-kd1:10.4.9":	"ปญฺญาสคิหิสหายกปพฺพชฺชา นิฏฺฐิตาฯ ",
"pli-tv-kd1:11.1.0":	"๘ฯ มารกถา ",
"pli-tv-kd1:11.1.1":	"อถ โข ภควา เต ภิกฺขู อามนฺเตสิ—",
"pli-tv-kd1:11.1.2":	"“มุตฺตาหํ, ภิกฺขเว, สพฺพปาเสหิ, เย ทิพฺพา เย จ มานุสาฯ ",
"pli-tv-kd1:11.1.3":	"ตุเมฺหปิ, ภิกฺขเว, มุตฺตา สพฺพปาเสหิ, เย ทิพฺพา เย จ มานุสาฯ ",
"pli-tv-kd1:11.1.4":	"จรถ, ภิกฺขเว, จาริกํ พหุชนหิตาย พหุชนสุขาย โลกานุกมฺปาย อตฺถาย หิตาย สุขาย เทวมนุสฺสานํฯ ",
"pli-tv-kd1:11.1.5":	"มา เอเกน เทฺว อคมิตฺถฯ ",
"pli-tv-kd1:11.1.6":	"เทเสถ, ภิกฺขเว, ธมฺมํ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสถฯ ",
"pli-tv-kd1:11.1.7":	"สนฺติ สตฺตา อปฺปรชกฺขชาติกา, อสฺสวนตา ธมฺมสฺส ปริหายนฺติ, ภวิสฺสนฺติ ธมฺมสฺส อญฺญาตาโรฯ ",
"pli-tv-kd1:11.1.8":	"อหมฺปิ, ภิกฺขเว, เยน อุรุเวลา เสนานิคโม เตนุปสงฺกมิสฺสามิ ธมฺมเทสนายา”ติฯ ",
"pli-tv-kd1:11.2.1":	"อถ โข มาโร ปาปิมา เยน ภควา เตนุปสงฺกมิ, อุปสงฺกมิตฺวา ภควนฺตํ คาถาย อชฺฌภาสิ—",
"pli-tv-kd1:11.2.2":	"“พทฺโธสิ สพฺพปาเสหิ, ",
"pli-tv-kd1:11.2.3":	"เย ทิพฺพา เย จ มานุสา; ",
"pli-tv-kd1:11.2.4":	"มหาพนฺธนพทฺโธสิ, ",
"pli-tv-kd1:11.2.5":	"น เม สมณ โมกฺขสี”ติฯ ",
"pli-tv-kd1:11.2.6":	"“มุตฺตาหํ สพฺพปาเสหิ, ",
"pli-tv-kd1:11.2.7":	"เย ทิพฺพา เย จ มานุสา; ",
"pli-tv-kd1:11.2.8":	"มหาพนฺธนมุตฺโตมฺหิ, ",
"pli-tv-kd1:11.2.9":	"นิหโต ตฺวมสิ อนฺตกา”ติฯ ",
"pli-tv-kd1:11.2.10":	"“อนฺตลิกฺขจโร ปาโส, ",
"pli-tv-kd1:11.2.11":	"ยฺวายํ จรติ มานโส; ",
"pli-tv-kd1:11.2.12":	"เตน ตํ พาธยิสฺสามิ, ",
"pli-tv-kd1:11.2.13":	"น เม สมณ โมกฺขสี”ติฯ ",
"pli-tv-kd1:11.2.14":	"“รูปา สทฺทา รสา คนฺธา, ",
"pli-tv-kd1:11.2.15":	"โผฏฺฐพฺพา จ มโนรมา; ",
"pli-tv-kd1:11.2.16":	"เอตฺถ เม วิคโต ฉนฺโท, ",
"pli-tv-kd1:11.2.17":	"นิหโต ตฺวมสิ อนฺตกา”ติฯ ",
"pli-tv-kd1:11.2.18":	"อถ โข มาโร ปาปิมา—",
"pli-tv-kd1:11.2.19":	"“ชานาติ มํ ภควา, ชานาติ มํ สุคโต”ติ ทุกฺขี ทุมฺมโน ตตฺเถวนฺตรธายีติฯ ",
"pli-tv-kd1:11.2.20":	"มารกถา นิฏฺฐิตาฯ ",
"pli-tv-kd1:12.1.0":	"๙ฯ ปพฺพชฺชูปสมฺปทากถา ",
"pli-tv-kd1:12.1.1":	"เตน โข ปน สมเยน ภิกฺขู นานาทิสา นานาชนปทา ปพฺพชฺชาเปกฺเข จ อุปสมฺปทาเปกฺเข จ อาเนนฺติ—",
"pli-tv-kd1:12.1.2":	"“ภควา เน ปพฺพาเชสฺสติ อุปสมฺปาเทสฺสตี”ติฯ ",
"pli-tv-kd1:12.1.3":	"ตตฺถ ภิกฺขู เจว กิลมนฺติ ปพฺพชฺชาเปกฺขา จ อุปสมฺปทาเปกฺขา จฯ ",
"pli-tv-kd1:12.1.4":	"อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd1:12.1.5":	"“เอตรหิ โข ภิกฺขู นานาทิสา นานาชนปทา ปพฺพชฺชาเปกฺเข จ อุปสมฺปทาเปกฺเข จ อาเนนฺติ—",
"pli-tv-kd1:12.1.6":	"‘ภควา เน ปพฺพาเชสฺสติ อุปสมฺปาเทสฺสตี’ติฯ ",
"pli-tv-kd1:12.1.7":	"ตตฺถ ภิกฺขู เจว กิลมนฺติ ปพฺพชฺชาเปกฺขา จ อุปสมฺปทาเปกฺขา จฯ ",
"pli-tv-kd1:12.1.8":	"ยนฺนูนาหํ ภิกฺขูนํ อนุชาเนยฺยํ—",
"pli-tv-kd1:12.1.9":	"ตุเมฺหว ทานิ, ภิกฺขเว, ตาสุ ตาสุ ทิสาสุ เตสุ เตสุ ชนปเทสุ ปพฺพาเชถ อุปสมฺปาเทถา”ติฯ ",
"pli-tv-kd1:12.2.1":	"อถ โข ภควา สายนฺหสมยํ ปฏิสลฺลานา วุฏฺฐิโต เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:12.2.2":	"“อิธ มยฺหํ, ภิกฺขเว, รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd1:12.2.3":	"เอตรหิ โข ภิกฺขู นานาทิสา นานาชนปทา ปพฺพชฺชาเปกฺเข จ อุปสมฺปทาเปกฺเข จ อาเนนฺติ—",
"pli-tv-kd1:12.2.4":	"‘ภควา เน ปพฺพาเชสฺสติ อุปสมฺปาเทสฺสตี’ติ, ตตฺถ ภิกฺขู เจว กิลมนฺติ ปพฺพชฺชาเปกฺขา จ อุปสมฺปทาเปกฺขา จฯ ",
"pli-tv-kd1:12.3.1":	"ยนฺนูนาหํ ภิกฺขูนํ อนุชาเนยฺยํ ตุเมฺหว ทานิ, ภิกฺขเว, ตาสุ ตาสุ ทิสาสุ เตสุ เตสุ ชนปเทสุ ปพฺพาเชถ อุปสมฺปาเทถาติ, อนุชานามิ, ภิกฺขเว, ตุเมฺหว ทานิ ตาสุ ตาสุ ทิสาสุ เตสุ เตสุ ชนปเทสุ ปพฺพาเชถ อุปสมฺปาเทถฯ ",
"pli-tv-kd1:12.3.2":	"เอวญฺจ ปน, ภิกฺขเว, ปพฺพาเชตพฺโพ อุปสมฺปาเทตพฺโพ—",
"pli-tv-kd1:12.3.3":	"ปฐมํ เกสมสฺสุํ โอหาราเปตฺวา, กาสายานิ วตฺถานิ อจฺฉาทาเปตฺวา, เอกํสํ อุตฺตราสงฺคํ การาเปตฺวา, ภิกฺขูนํ ปาเท วนฺทาเปตฺวา, อุกฺกุฏิกํ นิสีทาเปตฺวา, อญฺชลึ ปคฺคณฺหาเปตฺวา ‘เอวํ วเทหี’ติ วตฺตพฺโพ—",
"pli-tv-kd1:12.4.1":	"‘พุทฺธํ สรณํ คจฺฉามิ, ",
"pli-tv-kd1:12.4.2":	"ธมฺมํ สรณํ คจฺฉามิ, ",
"pli-tv-kd1:12.4.3":	"สงฺฆํ สรณํ คจฺฉามิฯ ",
"pli-tv-kd1:12.4.4":	"ทุติยมฺปิ พุทฺธํ สรณํ คจฺฉามิ, ",
"pli-tv-kd1:12.4.5":	"ทุติยมฺปิ ธมฺมํ สรณํ คจฺฉามิ, ",
"pli-tv-kd1:12.4.6":	"ทุติยมฺปิ สงฺฆํ สรณํ คจฺฉามิฯ ",
"pli-tv-kd1:12.4.7":	"ตติยมฺปิ พุทฺธํ สรณํ คจฺฉามิ, ",
"pli-tv-kd1:12.4.8":	"ตติยมฺปิ ธมฺมํ สรณํ คจฺฉามิ, ",
"pli-tv-kd1:12.4.9":	"ตติยมฺปิ สงฺฆํ สรณํ คจฺฉามี’ติฯ ",
"pli-tv-kd1:12.4.10":	"อนุชานามิ, ภิกฺขเว, อิเมหิ ตีหิ สรณคมเนหิ ปพฺพชฺชํ อุปสมฺปทนฺ”ติฯ ",
"pli-tv-kd1:12.4.11":	"ตีหิ สรณคมเนหิ อุปสมฺปทากถา นิฏฺฐิตาฯ ",
"pli-tv-kd1:13.1.0":	"๑๐ฯ ทุติยมารกถา ",
"pli-tv-kd1:13.1.1":	"อถ โข ภควา วสฺสํวุฏฺโฐ ภิกฺขู อามนฺเตสิ—",
"pli-tv-kd1:13.1.2":	"“มยฺหํ โข, ภิกฺขเว, โยนิโส มนสิการา โยนิโส สมฺมปฺปธานา อนุตฺตรา วิมุตฺติ อนุปฺปตฺตา, อนุตฺตรา วิมุตฺติ สจฺฉิกตาฯ ",
"pli-tv-kd1:13.1.3":	"ตุเมฺหปิ, ภิกฺขเว, โยนิโส มนสิการา โยนิโส สมฺมปฺปธานา อนุตฺตรํ วิมุตฺตึ อนุปาปุณาถ, อนุตฺตรํ วิมุตฺตึ สจฺฉิกโรถา”ติฯ ",
"pli-tv-kd1:13.2.1":	"อถ โข มาโร ปาปิมา เยน ภควา เตนุปสงฺกมิ, อุปสงฺกมิตฺวา ภควนฺตํ คาถาย อชฺฌภาสิ—",
"pli-tv-kd1:13.2.2":	"“พทฺโธสิ มารปาเสหิ, ",
"pli-tv-kd1:13.2.3":	"เย ทิพฺพา เย จ มานุสา; ",
"pli-tv-kd1:13.2.4":	"มหาพนฺธนพทฺโธสิ, ",
"pli-tv-kd1:13.2.5":	"น เม สมณ โมกฺขสี”ติฯ ",
"pli-tv-kd1:13.2.6":	"“มุตฺตาหํ มารปาเสหิ, ",
"pli-tv-kd1:13.2.7":	"เย ทิพฺพา เย จ มานุสา; ",
"pli-tv-kd1:13.2.8":	"มหาพนฺธนมุตฺโตมฺหิ, ",
"pli-tv-kd1:13.2.9":	"นิหโต ตฺวมสิ อนฺตกา”ติฯ ",
"pli-tv-kd1:13.2.10":	"อถ โข มาโร ปาปิมา—",
"pli-tv-kd1:13.2.11":	"“ชานาติ มํ ภควา, ชานาติ มํ สุคโต”ติ ทุกฺขี ทุมฺมโน ตตฺเถวนฺตรธายิฯ ",
"pli-tv-kd1:13.2.12":	"ทุติยมารกถา นิฏฺฐิตาฯ ",
"pli-tv-kd1:14.1.0":	"๑๑ฯ ภทฺทวคฺคิยวตฺถุ ",
"pli-tv-kd1:14.1.1":	"อถ โข ภควา พาราณสิยํ ยถาภิรนฺตํ วิหริตฺวา เยน อุรุเวลา เตน จาริกํ ปกฺกามิฯ ",
"pli-tv-kd1:14.1.2":	"อถ โข ภควา มคฺคา โอกฺกมฺม เยน อญฺญตโร วนสณฺโฑ เตนุปสงฺกมิ, อุปสงฺกมิตฺวา ตํ วนสณฺฑํ อชฺโฌคาเหตฺวา อญฺญตรสฺมึ รุกฺขมูเล นิสีทิฯ ",
"pli-tv-kd1:14.1.3":	"เตน โข ปน สมเยน ตึสมตฺตา ภทฺทวคฺคิยา สหายกา สปชาปติกา ตสฺมึ วนสณฺเฑ ปริจาเรนฺติฯ ",
"pli-tv-kd1:14.1.4":	"เอกสฺส ปชาปติ นาโหสิ; ",
"pli-tv-kd1:14.1.5":	"ตสฺส อตฺถาย เวสี อานีตา อโหสิฯ ",
"pli-tv-kd1:14.1.6":	"อถ โข สา เวสี เตสุ ปมตฺเตสุ ปริจาเรนฺเตสุ ภณฺฑํ อาทาย ปลายิตฺถฯ ",
"pli-tv-kd1:14.2.1":	"อถ โข เต สหายกา สหายกสฺส เวยฺยาวจฺจํ กโรนฺตา, ตํ อิตฺถึ คเวสนฺตา, ตํ วนสณฺฑํ อาหิณฺฑนฺตา อทฺทสํสุ ภควนฺตํ อญฺญตรสฺมึ รุกฺขมูเล นิสินฺนํฯ ",
"pli-tv-kd1:14.2.2":	"ทิสฺวาน เยน ภควา เตนุปสงฺกมึสุ, อุปสงฺกมิตฺวา ภควนฺตํ เอตทโวจุํ—",
"pli-tv-kd1:14.2.3":	"“อปิ, ภนฺเต, ภควา เอกํ อิตฺถึ ปเสฺสยฺยา”ติ? ",
"pli-tv-kd1:14.2.4":	"“กึ ปน โว, กุมารา, อิตฺถิยา”ติ? ",
"pli-tv-kd1:14.2.5":	"“อิธ มยํ, ภนฺเต, ตึสมตฺตา ภทฺทวคฺคิยา สหายกา สปชาปติกา อิมสฺมึ วนสณฺเฑ ปริจาริมฺหาฯ ",
"pli-tv-kd1:14.2.6":	"เอกสฺส ปชาปติ นาโหสิ; ",
"pli-tv-kd1:14.2.7":	"ตสฺส อตฺถาย เวสี อานีตา อโหสิฯ ",
"pli-tv-kd1:14.2.8":	"อถ โข สา, ภนฺเต, เวสี อเมฺหสุ ปมตฺเตสุ ปริจาเรนฺเตสุ ภณฺฑํ อาทาย ปลายิตฺถฯ ",
"pli-tv-kd1:14.2.9":	"เต มยํ, ภนฺเต, สหายกา สหายกสฺส เวยฺยาวจฺจํ กโรนฺตา, ตํ อิตฺถึ คเวสนฺตา, อิมํ วนสณฺฑํ อาหิณฺฑามา”ติฯ ",
"pli-tv-kd1:14.3.1":	"“ตํ กึ มญฺญถ โว, กุมารา, กตมํ นุ โข ตุมฺหากํ วรํ—",
"pli-tv-kd1:14.3.2":	"ยํ วา ตุเมฺห อิตฺถึ คเวเสยฺยาถ, ยํ วา อตฺตานํ คเวเสยฺยาถา”ติ? ",
"pli-tv-kd1:14.3.3":	"“เอตเทว, ภนฺเต, อมฺหากํ วรํ ยํ มยํ อตฺตานํ คเวเสยฺยามา”ติฯ ",
"pli-tv-kd1:14.3.4":	"“เตน หิ โว, กุมารา, นิสีทถ, ธมฺมํ โว เทเสสฺสามี”ติฯ ",
"pli-tv-kd1:14.3.5":	"“เอวํ, ภนฺเต”ติ โข เต ภทฺทวคฺคิยา สหายกา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd1:14.4.1":	"เตสํ ภควา อนุปุพฺพึ กถํ กเถสิ, เสยฺยถิทํ—",
"pli-tv-kd1:14.4.2":	"ทานกถํ สีลกถํ สคฺคกถํ กามานํ อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิฯ ",
"pli-tv-kd1:14.4.3":	"ยทา เต ภควา อญฺญาสิ กลฺลจิตฺเต มุทุจิตฺเต วินีวรณจิตฺเต อุทคฺคจิตฺเต ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ ทุกฺขํ สมุทยํ นิโรธํ มคฺคํฯ ",
"pli-tv-kd1:14.4.4":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd1:14.4.5":	"เอวเมว เตสํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd1:14.4.6":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:14.5.1":	"เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd1:14.5.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:14.5.3":	"“เอถ ภิกฺขโว”ติ ภควา อโวจ—",
"pli-tv-kd1:14.5.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:14.5.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:14.5.6":	"ภทฺทวคฺคิยสหายกานํ วตฺถุ นิฏฺฐิตํฯ ",
"pli-tv-kd1:14.5.7":	"ทุติยภาณวาโรฯ ",
"pli-tv-kd1:15.1.0":	"๑๒ฯ อุรุเวลปาฏิหาริยกถา ",
"pli-tv-kd1:15.1.1":	"อถ โข ภควา อนุปุพฺเพน จาริกํ จรมาโน เยน อุรุเวลา ตทวสริฯ ",
"pli-tv-kd1:15.1.2":	"เตน โข ปน สมเยน อุรุเวลายํ ตโย ชฏิลา ปฏิวสนฺติ—",
"pli-tv-kd1:15.1.3":	"อุรุเวลกสฺสโป, นทีกสฺสโป, คยากสฺสโปติฯ ",
"pli-tv-kd1:15.1.4":	"เตสุ อุรุเวลกสฺสโป ชฏิโล ปญฺจนฺนํ ชฏิลสตานํ นายโก โหติ, วินายโก อคฺโค ปมุโข ปาโมกฺโขฯ ",
"pli-tv-kd1:15.1.5":	"นทีกสฺสโป ชฏิโล ติณฺณํ ชฏิลสตานํ นายโก โหติ, วินายโก อคฺโค ปมุโข ปาโมกฺโขฯ ",
"pli-tv-kd1:15.1.6":	"คยากสฺสโป ชฏิโล ทฺวินฺนํ ชฏิลสตานํ นายโก โหติ, วินายโก อคฺโค ปมุโข ปาโมกฺโขฯ ",
"pli-tv-kd1:15.2.1":	"อถ โข ภควา เยน อุรุเวลกสฺสปสฺส ชฏิลสฺส อสฺสโม เตนุปสงฺกมิ, อุปสงฺกมิตฺวา อุรุเวลกสฺสปํ ชฏิลํ เอตทโวจ—",
"pli-tv-kd1:15.2.2":	"“สเจ เต, กสฺสป, อครุ, วเสยฺยาม เอกรตฺตํ อคฺยาคาเร”ติ? ",
"pli-tv-kd1:15.2.3":	"“น โข เม, มหาสมณ, ครุ, จณฺเฑตฺถ นาคราชา อิทฺธิมา อาสิวิโส โฆรวิโส, โส ตํ มา วิเหเฐสี”ติฯ ",
"pli-tv-kd1:15.2.4":	"ทุติยมฺปิ โข ภควา อุรุเวลกสฺสปํ ชฏิลํ เอตทโวจ—",
"pli-tv-kd1:15.2.5":	"“สเจ เต, กสฺสป, อครุ, วเสยฺยาม เอกรตฺตํ อคฺยาคาเร”ติ? ",
"pli-tv-kd1:15.2.6":	"“น โข เม, มหาสมณ, ครุ, จณฺเฑตฺถ นาคราชา อิทฺธิมา อาสิวิโส โฆรวิโส, โส ตํ มา วิเหเฐสี”ติฯ ",
"pli-tv-kd1:15.2.7":	"ตติยมฺปิ โข ภควา อุรุเวลกสฺสปํ ชฏิลํ เอตทโวจ—",
"pli-tv-kd1:15.2.8":	"“สเจ เต, กสฺสป, อครุ, วเสยฺยาม เอกรตฺตํ อคฺยาคาเร”ติ? ",
"pli-tv-kd1:15.2.9":	"“น โข เม, มหาสมณ, ครุ, จณฺเฑตฺถ นาคราชา อิทฺธิมา อาสิวิโส โฆรวิโส, โส ตํ มา วิเหเฐสี”ติฯ ",
"pli-tv-kd1:15.2.10":	"“อปฺเปว มํ น วิเหเฐยฺย, อิงฺฆ ตฺวํ, กสฺสป, อนุชานาหิ อคฺยาคารนฺ”ติฯ ",
"pli-tv-kd1:15.2.11":	"“วิหร, มหาสมณ, ยถาสุขนฺ”ติฯ ",
"pli-tv-kd1:15.3.1":	"อถ โข ภควา อคฺยาคารํ ปวิสิตฺวา ติณสนฺถารกํ ปญฺญเปตฺวา นิสีทิ ปลฺลงฺกํ อาภุชิตฺวา อุชุํ กายํ ปณิธาย ปริมุขํ สตึ อุปฏฺฐเปตฺวาฯ ",
"pli-tv-kd1:15.3.2":	"อทฺทสา โข โส นาโค ภควนฺตํ ปวิฏฺฐํ, ทิสฺวาน ทุมฺมโน ปธูปายิฯ ",
"pli-tv-kd1:15.3.3":	"อถ โข ภควโต เอตทโหสิ—",
"pli-tv-kd1:15.3.4":	"“ยนฺนูนาหํ อิมสฺส นาคสฺส อนุปหจฺจ ฉวิญฺจ จมฺมญฺจ มํสญฺจ นฺหารุญฺจ อฏฺฐิญฺจ อฏฺฐิมิญฺชญฺจ เตชสา เตชํ ปริยาทิเยยฺยนฺ”ติฯ ",
"pli-tv-kd1:15.4.1":	"อถ โข ภควา ตถารูปํ อิทฺธาภิสงฺขารํ อภิสงฺขริตฺวา ปธูปายิฯ ",
"pli-tv-kd1:15.4.2":	"อถ โข โส นาโค มกฺขํ อสหมาโน ปชฺชลิฯ ",
"pli-tv-kd1:15.4.3":	"ภควาปิ เตโชธาตุํ สมาปชฺชิตฺวา ปชฺชลิฯ ",
"pli-tv-kd1:15.4.4":	"อุภินฺนํ สโชติภูตานํ อคฺยาคารํ อาทิตฺตํ วิย โหติ สมฺปชฺชลิตํ สโชติภูตํฯ ",
"pli-tv-kd1:15.4.5":	"อถ โข เต ชฏิลา อคฺยาคารํ ปริวาเรตฺวา เอวมาหํสุ—",
"pli-tv-kd1:15.4.6":	"“อภิรูโป วต โภ มหาสมโณ นาเคน วิเหฐิยตี”ติฯ ",
"pli-tv-kd1:15.5.1":	"อถ โข ภควา ตสฺสา รตฺติยา อจฺจเยน ตสฺส นาคสฺส อนุปหจฺจ ฉวิญฺจ จมฺมญฺจ มํสญฺจ นฺหารุญฺจ อฏฺฐิญฺจ อฏฺฐิมิญฺชญฺจ เตชสา เตชํ ปริยาทิยิตฺวา ปตฺเต ปกฺขิปิตฺวา อุรุเวลกสฺสปสฺส ชฏิลสฺส ทเสฺสสิ—",
"pli-tv-kd1:15.5.2":	"“อยํ เต, กสฺสป, นาโค ปริยาทินฺโน อสฺส เตชสา เตโช”ติฯ ",
"pli-tv-kd1:15.5.3":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:15.5.4":	"“มหิทฺธิโก โข มหาสมโณ มหานุภาโว, ยตฺร หิ นาม จณฺฑสฺส นาคราชสฺส อิทฺธิมโต อาสิวิสสฺส โฆรวิสสฺส เตชสา เตชํ ปริยาทิยิสฺสติ, น เตฺวว จ โข อรหา ยถา อหนฺ”ติฯ ",
"pli-tv-kd1:15.6.1":	"เนรญฺชรายํ ภควา, ",
"pli-tv-kd1:15.6.2":	"อุรุเวลกสฺสปํ ชฏิลํ อโวจ; ",
"pli-tv-kd1:15.6.3":	"“สเจ เต กสฺสป อครุ, ",
"pli-tv-kd1:15.6.4":	"วิหเรมุ อชฺชโณฺห อคฺคิสาลมฺหี”ติฯ ",
"pli-tv-kd1:15.6.5":	"“น โข เม มหาสมณ ครุ, ",
"pli-tv-kd1:15.6.6":	"ผาสุกาโมว ตํ นิวาเรมิ; ",
"pli-tv-kd1:15.6.7":	"จณฺเฑตฺถ นาคราชา, ",
"pli-tv-kd1:15.6.8":	"อิทฺธิมา อาสิวิโส โฆรวิโส; ",
"pli-tv-kd1:15.6.9":	"โส ตํ มา วิเหเฐสี”ติฯ ",
"pli-tv-kd1:15.6.10":	"“อปฺเปว มํ น วิเหเฐยฺย, ",
"pli-tv-kd1:15.6.11":	"อิงฺฆ ตฺวํ กสฺสป อนุชานาหิ อคฺยาคารนฺ”ติ; ",
"pli-tv-kd1:15.6.12":	"ทินฺนนฺติ นํ วิทิตฺวา, ",
"pli-tv-kd1:15.6.13":	"อภีโต ปาวิสิ ภยมตีโตฯ ",
"pli-tv-kd1:15.6.14":	"ทิสฺวา อิสึ ปวิฏฺฐํ, ",
"pli-tv-kd1:15.6.15":	"อหินาโค ทุมฺมโน ปธูปายิ; ",
"pli-tv-kd1:15.6.16":	"สุมนมนโส อธิมโน, ",
"pli-tv-kd1:15.6.17":	"มนุสฺสนาโคปิ ตตฺถ ปธูปายิฯ ",
"pli-tv-kd1:15.6.18":	"มกฺขญฺจ อสหมาโน, ",
"pli-tv-kd1:15.6.19":	"อหินาโค ปาวโกว ปชฺชลิ; ",
"pli-tv-kd1:15.6.20":	"เตโชธาตุสุกุสโล, ",
"pli-tv-kd1:15.6.21":	"มนุสฺสนาโคปิ ตตฺถ ปชฺชลิฯ ",
"pli-tv-kd1:15.6.22":	"อุภินฺนํ สโชติภูตานํ, ",
"pli-tv-kd1:15.6.23":	"อคฺยาคารํ อาทิตฺตํ โหติ สมฺปชฺชลิตํ สโชติภูตํ; ",
"pli-tv-kd1:15.6.24":	"อุทิจฺฉเร ชฏิลา, ",
"pli-tv-kd1:15.6.25":	"“อภิรูโป วต โภ มหาสมโณ; ",
"pli-tv-kd1:15.6.26":	"นาเคน วิเหฐิยตี”ติ ภณนฺติฯ ",
"pli-tv-kd1:15.7.1":	"อถ ตสฺสา รตฺติยา อจฺจเยน, ",
"pli-tv-kd1:15.7.2":	"หตา นาคสฺส อจฺจิโย โหนฺติ; ",
"pli-tv-kd1:15.7.3":	"อิทฺธิมโต ปน ฐิตา, ",
"pli-tv-kd1:15.7.4":	"อเนกวณฺณา อจฺจิโย โหนฺติฯ ",
"pli-tv-kd1:15.7.5":	"นีลา อถ โลหิติกา, ",
"pli-tv-kd1:15.7.6":	"มญฺชิฏฺฐา ปีตกา ผลิกวณฺณาโย; ",
"pli-tv-kd1:15.7.7":	"องฺคีรสสฺส กาเย, ",
"pli-tv-kd1:15.7.8":	"อเนกวณฺณา อจฺจิโย โหนฺติฯ ",
"pli-tv-kd1:15.7.9":	"ปตฺตมฺหิ โอทหิตฺวา, ",
"pli-tv-kd1:15.7.10":	"อหินาคํ พฺราหฺมณสฺส ทเสฺสสิ; ",
"pli-tv-kd1:15.7.11":	"“อยํ เต กสฺสป นาโค, ",
"pli-tv-kd1:15.7.12":	"ปริยาทินฺโน อสฺส เตชสา เตโช”ติฯ ",
"pli-tv-kd1:15.7.13":	"อถ โข อุรุเวลกสฺสโป ชฏิโล ภควโต อิมินา อิทฺธิปาฏิหาริเยน อภิปฺปสนฺโน ภควนฺตํ เอตทโวจ—",
"pli-tv-kd1:15.7.14":	"“อิเธว, มหาสมณ, วิหร, อหํ เต ธุวภตฺเตนา”ติฯ ",
"pli-tv-kd1:15.7.15":	"ปฐมํ ปาฏิหาริยํฯ ",
"pli-tv-kd1:16.1.1":	"อถ โข ภควา อุรุเวลกสฺสปสฺส ชฏิลสฺส อสฺสมสฺส อวิทูเร อญฺญตรสฺมึ วนสณฺเฑ วิหาสิฯ ",
"pli-tv-kd1:16.1.2":	"อถ โข จตฺตาโร มหาราชาโน อภิกฺกนฺตาย รตฺติยา อภิกฺกนฺตวณฺณา เกวลกปฺปํ วนสณฺฑํ โอภาเสตฺวา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา จตุทฺทิสา อฏฺฐํสุ เสยฺยถาปิ มหนฺตา อคฺคิกฺขนฺธาฯ ",
"pli-tv-kd1:16.2.1":	"อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
"pli-tv-kd1:16.2.2":	"“กาโล, มหาสมณ, นิฏฺฐิตํ ภตฺตํฯ ",
"pli-tv-kd1:16.2.3":	"เก นุ โข เต, มหาสมณ, อภิกฺกนฺตาย รตฺติยา อภิกฺกนฺตวณฺณา เกวลกปฺปํ วนสณฺฑํ โอภาเสตฺวา เยน ตฺวํ เตนุปสงฺกมึสุ, อุปสงฺกมิตฺวา ตํ อภิวาเทตฺวา จตุทฺทิสา อฏฺฐํสุ เสยฺยถาปิ มหนฺตา อคฺคิกฺขนฺธา”ติฯ ",
"pli-tv-kd1:16.2.4":	"“เอเต โข, กสฺสป, จตฺตาโร มหาราชาโน เยนาหํ เตนุปสงฺกมึสุ ธมฺมสฺสวนายา”ติฯ ",
"pli-tv-kd1:16.2.5":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:16.2.6":	"“มหิทฺธิโก โข มหาสมโณ มหานุภาโว, ยตฺร หิ นาม จตฺตาโรปิ มหาราชาโน อุปสงฺกมิสฺสนฺติ ธมฺมสฺสวนาย, น เตฺวว จ โข อรหา ยถา อหนฺ”ติฯ ",
"pli-tv-kd1:16.2.7":	"อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
"pli-tv-kd1:16.2.8":	"ทุติยํ ปาฏิหาริยํฯ ",
"pli-tv-kd1:17.1.1":	"อถ โข สกฺโก เทวานมินฺโท อภิกฺกนฺตาย รตฺติยา อภิกฺกนฺตวณฺโณ เกวลกปฺปํ วนสณฺฑํ โอภาเสตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิ เสยฺยถาปิ มหาอคฺคิกฺขนฺโธ, ปุริมาหิ วณฺณนิภาหิ อภิกฺกนฺตตโร จ ปณีตตโร จฯ ",
"pli-tv-kd1:17.2.1":	"อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
"pli-tv-kd1:17.2.2":	"“กาโล, มหาสมณ, นิฏฺฐิตํ ภตฺตํฯ ",
"pli-tv-kd1:17.2.3":	"โก นุ โข โส, มหาสมณ, อภิกฺกนฺตาย รตฺติยา อภิกฺกนฺตวณฺโณ เกวลกปฺปํ วนสณฺฑํ โอภาเสตฺวา เยน ตฺวํ เตนุปสงฺกมิ, อุปสงฺกมิตฺวา ตํ อภิวาเทตฺวา เอกมนฺตํ อฏฺฐาสิ เสยฺยถาปิ มหาอคฺคิกฺขนฺโธ, ปุริมาหิ วณฺณนิภาหิ อภิกฺกนฺตตโร จ ปณีตตโร จา”ติ? ",
"pli-tv-kd1:17.2.4":	"“เอโส โข, กสฺสป, สกฺโก เทวานมินฺโท เยนาหํ เตนุปสงฺกมิ ธมฺมสฺสวนายา”ติฯ ",
"pli-tv-kd1:17.2.5":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:17.2.6":	"“มหิทฺธิโก โข มหาสมโณ มหานุภาโว, ยตฺร หิ นาม สกฺโกปิ เทวานมินฺโท อุปสงฺกมิสฺสติ ธมฺมสฺสวนาย, น เตฺวว จ โข อรหา ยถา อหนฺ”ติฯ ",
"pli-tv-kd1:17.2.7":	"อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
"pli-tv-kd1:17.2.8":	"ตติยํ ปาฏิหาริยํฯ ",
"pli-tv-kd1:18.1.1":	"อถ โข พฺรหฺมา สหมฺปติ อภิกฺกนฺตาย รตฺติยา อภิกฺกนฺตวณฺโณ เกวลกปฺปํ วนสณฺฑํ โอภาเสตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิ เสยฺยถาปิ มหาอคฺคิกฺขนฺโธ, ปุริมาหิ วณฺณนิภาหิ อภิกฺกนฺตตโร จ ปณีตตโร จฯ ",
"pli-tv-kd1:18.2.1":	"อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
"pli-tv-kd1:18.2.2":	"“กาโล, มหาสมณ, นิฏฺฐิตํ ภตฺตํฯ ",
"pli-tv-kd1:18.2.3":	"โก นุ โข โส, มหาสมณ, อภิกฺกนฺตาย รตฺติยา อภิกฺกนฺตวณฺโณ เกวลกปฺปํ วนสณฺฑํ โอภาเสตฺวา เยน ตฺวํ เตนุปสงฺกมิ, อุปสงฺกมิตฺวา ตํ อภิวาเทตฺวา เอกมนฺตํ อฏฺฐาสิ เสยฺยถาปิ มหาอคฺคิกฺขนฺโธ, ปุริมาหิ วณฺณนิภาหิ อภิกฺกนฺตตโร จ ปณีตตโร จา”ติ? ",
"pli-tv-kd1:18.2.4":	"“เอโส โข, กสฺสป, พฺรหฺมา สหมฺปติ เยนาหํ เตนุปสงฺกมิ ธมฺมสฺสวนายา”ติฯ ",
"pli-tv-kd1:18.2.5":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:18.2.6":	"“มหิทฺธิโก โข มหาสมโณ มหานุภาโว, ยตฺร หิ นาม พฺรหฺมาปิ สหมฺปติ อุปสงฺกมิสฺสติ ธมฺมสฺสวนาย, น เตฺวว จ โข อรหา ยถา อหนฺ”ติฯ ",
"pli-tv-kd1:18.2.7":	"อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
"pli-tv-kd1:18.2.8":	"จตุตฺถํ ปาฏิหาริยํฯ ",
"pli-tv-kd1:19.1.1":	"เตน โข ปน สมเยน อุรุเวลกสฺสปสฺส ชฏิลสฺส มหายญฺโญ ปจฺจุปฏฺฐิโต โหติ, เกวลกปฺปา จ องฺคมคธา ปหูตํ ขาทนียํ โภชนียํ อาทาย อภิกฺกมิตุกามา โหนฺติฯ ",
"pli-tv-kd1:19.1.2":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:19.1.3":	"“เอตรหิ โข เม มหายญฺโญ ปจฺจุปฏฺฐิโต, เกวลกปฺปา จ องฺคมคธา ปหูตํ ขาทนียํ โภชนียํ อาทาย อภิกฺกมิสฺสนฺติฯ ",
"pli-tv-kd1:19.1.4":	"สเจ มหาสมโณ มหาชนกาเย อิทฺธิปาฏิหาริยํ กริสฺสติ, มหาสมณสฺส ลาภสกฺกาโร อภิวฑฺฒิสฺสติ, มม ลาภสกฺกาโร ปริหายิสฺสติฯ ",
"pli-tv-kd1:19.1.5":	"อโห นูน มหาสมโณ สฺวาตนาย นาคจฺเฉยฺยา”ติฯ ",
"pli-tv-kd1:19.2.1":	"อถ โข ภควา อุรุเวลกสฺสปสฺส ชฏิลสฺส เจตสา เจโตปริวิตกฺกมญฺญาย อุตฺตรกุรุํ คนฺตฺวา ตโต ปิณฺฑปาตํ อาหริตฺวา อโนตตฺตทเห ปริภุญฺชิตฺวา ตตฺเถว ทิวาวิหารํ อกาสิฯ ",
"pli-tv-kd1:19.2.2":	"อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
"pli-tv-kd1:19.2.3":	"“กาโล, มหาสมณ, นิฏฺฐิตํ ภตฺตํฯ ",
"pli-tv-kd1:19.2.4":	"กึ นุ โข, มหาสมณ, หิโยฺย นาคมาสิ? ",
"pli-tv-kd1:19.2.5":	"อปิ จ มยํ ตํ สราม—",
"pli-tv-kd1:19.2.6":	"กึ นุ โข มหาสมโณ นาคจฺฉตีติ? ",
"pli-tv-kd1:19.2.7":	"ขาทนียสฺส จ โภชนียสฺส จ เต ปฏิวีโส ฐปิโต”ติฯ ",
"pli-tv-kd1:19.3.1":	"“นนุ เต, กสฺสป, เอตทโหสิ—",
"pli-tv-kd1:19.3.2":	"‘เอตรหิ โข เม มหายญฺโญ ปจฺจุปฏฺฐิโต, เกวลกปฺปา จ องฺคมคธา ปหูตํ ขาทนียํ โภชนียํ อาทาย อภิกฺกมิสฺสนฺติ, สเจ มหาสมโณ มหาชนกาเย อิทฺธิปาฏิหาริยํ กริสฺสติ, มหาสมณสฺส ลาภสกฺกาโร อภิวฑฺฒิสฺสติ, มม ลาภสกฺกาโร ปริหายิสฺสติ, อโห นูน มหาสมโณ สฺวาตนาย นาคจฺเฉยฺยา’ติฯ ",
"pli-tv-kd1:19.4.1":	"โส โข อหํ, กสฺสป, ตว เจตสา เจโตปริวิตกฺกมญฺญาย อุตฺตรกุรุํ คนฺตฺวา ตโต ปิณฺฑปาตํ อาหริตฺวา อโนตตฺตทเห ปริภุญฺชิตฺวา ตตฺเถว ทิวาวิหารํ อกาสินฺ”ติฯ ",
"pli-tv-kd1:19.4.2":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:19.4.3":	"“มหิทฺธิโก โข มหาสมโณ มหานุภาโว, ยตฺร หิ นาม เจตสาปิ จิตฺตํ ปชานิสฺสติ, น เตฺวว จ โข อรหา ยถา อหนฺ”ติฯ ",
"pli-tv-kd1:19.4.4":	"อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
"pli-tv-kd1:19.4.5":	"ปญฺจมํ ปาฏิหาริยํฯ ",
"pli-tv-kd1:20.1.1":	"เตน โข ปน สมเยน ภควโต ปํสุกูลํ อุปฺปนฺนํ โหติฯ ",
"pli-tv-kd1:20.1.2":	"อถ โข ภควโต เอตทโหสิ—",
"pli-tv-kd1:20.1.3":	"“กตฺถ นุ โข อหํ ปํสุกูลํ โธเวยฺยนฺ”ติ? ",
"pli-tv-kd1:20.1.4":	"อถ โข สกฺโก เทวานมินฺโท ภควโต เจตสา เจโตปริวิตกฺกมญฺญาย ปาณินา โปกฺขรณึ ขณิตฺวา ภควนฺตํ เอตทโวจ—",
"pli-tv-kd1:20.1.5":	"“อิธ, ภนฺเต, ภควา ปํสุกูลํ โธวตู”ติฯ ",
"pli-tv-kd1:20.1.6":	"อถ โข ภควโต เอตทโหสิ—",
"pli-tv-kd1:20.1.7":	"“กิมฺหิ นุ โข อหํ ปํสุกูลํ ปริมทฺเทยฺยนฺ”ติ? ",
"pli-tv-kd1:20.1.8":	"อถ โข สกฺโก เทวานมินฺโท ภควโต เจตสา เจโตปริวิตกฺกมญฺญาย มหตึ สิลํ อุปนิกฺขิปิ—",
"pli-tv-kd1:20.1.9":	"“อิธ, ภนฺเต, ภควา ปํสุกูลํ ปริมทฺทตู”ติฯ ",
"pli-tv-kd1:20.2.1":	"อถ โข ภควโต เอตทโหสิ—",
"pli-tv-kd1:20.2.2":	"“กิมฺหิ นุ โข อหํ อาลมฺพิตฺวา อุตฺตเรยฺยนฺ”ติ? ",
"pli-tv-kd1:20.2.3":	"อถ โข กกุเธ อธิวตฺถา เทวตา ภควโต เจตสา เจโตปริวิตกฺกมญฺญาย สาขํ โอนาเมสิ—",
"pli-tv-kd1:20.2.4":	"“อิธ, ภนฺเต, ภควา อาลมฺพิตฺวา อุตฺตรตู”ติฯ ",
"pli-tv-kd1:20.2.5":	"อถ โข ภควโต เอตทโหสิ—",
"pli-tv-kd1:20.2.6":	"“กิมฺหิ นุ โข อหํ ปํสุกูลํ วิสฺสชฺเชยฺยนฺ”ติ? ",
"pli-tv-kd1:20.2.7":	"อถ โข สกฺโก เทวานมินฺโท ภควโต เจตสา เจโตปริวิตกฺกมญฺญาย มหตึ สิลํ อุปนิกฺขิปิ—",
"pli-tv-kd1:20.2.8":	"“อิธ, ภนฺเต, ภควา ปํสุกูลํ วิสฺสชฺเชตู”ติฯ ",
"pli-tv-kd1:20.3.1":	"อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
"pli-tv-kd1:20.3.2":	"“กาโล, มหาสมณ, นิฏฺฐิตํ ภตฺตํฯ ",
"pli-tv-kd1:20.3.3":	"กึ นุ โข, มหาสมณ, นายํ ปุพฺเพ อิธ โปกฺขรณี, สายํ อิธ โปกฺขรณีฯ ",
"pli-tv-kd1:20.3.4":	"นยิมา สิลา ปุพฺเพ อุปนิกฺขิตฺตาฯ ",
"pli-tv-kd1:20.3.5":	"เกนิมา สิลา อุปนิกฺขิตฺตา? ",
"pli-tv-kd1:20.3.6":	"นยิมสฺส กกุธสฺส ปุพฺเพ สาขา โอนตา, สายํ สาขา โอนตา”ติฯ ",
"pli-tv-kd1:20.4.1":	"“อิธ เม, กสฺสป, ปํสุกูลํ อุปฺปนฺนํ อโหสิฯ ",
"pli-tv-kd1:20.4.2":	"ตสฺส มยฺหํ, กสฺสป, เอตทโหสิ—",
"pli-tv-kd1:20.4.3":	"‘กตฺถ นุ โข อหํ ปํสุกูลํ โธเวยฺยนฺ’ติ? ",
"pli-tv-kd1:20.4.4":	"อถ โข, กสฺสป, สกฺโก เทวานมินฺโท มม เจตสา เจโตปริวิตกฺกมญฺญาย ปาณินา โปกฺขรณึ ขณิตฺวา มํ เอตทโวจ—",
"pli-tv-kd1:20.4.5":	"‘อิธ, ภนฺเต, ภควา ปํสุกูลํ โธวตู’ติฯ ",
"pli-tv-kd1:20.4.6":	"สายํ, กสฺสป, อมนุเสฺสน ปาณินา ขณิตา โปกฺขรณีฯ ",
"pli-tv-kd1:20.4.7":	"ตสฺส มยฺหํ, กสฺสป, เอตทโหสิ—",
"pli-tv-kd1:20.4.8":	"‘กิมฺหิ นุ โข อหํ ปํสุกูลํ ปริมทฺเทยฺยนฺ’ติ? ",
"pli-tv-kd1:20.4.9":	"อถ โข, กสฺสป, สกฺโก เทวานมินฺโท มม เจตสา เจโตปริวิตกฺกมญฺญาย มหตึ สิลํ อุปนิกฺขิปิ—",
"pli-tv-kd1:20.4.10":	"‘อิธ, ภนฺเต, ภควา ปํสุกูลํ ปริมทฺทตู’ติฯ ",
"pli-tv-kd1:20.4.11":	"สายํ, กสฺสป, อมนุเสฺสน อุปนิกฺขิตฺตา สิลาฯ ",
"pli-tv-kd1:20.5.1":	"ตสฺส มยฺหํ, กสฺสป, เอตทโหสิ—",
"pli-tv-kd1:20.5.2":	"‘กิมฺหิ นุ โข อหํ อาลมฺพิตฺวา อุตฺตเรยฺยนฺ’ติ? ",
"pli-tv-kd1:20.5.3":	"อถ โข, กสฺสป, กกุเธ อธิวตฺถา เทวตา มม เจตสา เจโตปริวิตกฺกมญฺญาย สาขํ โอนาเมสิ—",
"pli-tv-kd1:20.5.4":	"‘อิธ, ภนฺเต, ภควา อาลมฺพิตฺวา อุตฺตรตู’ติฯ ",
"pli-tv-kd1:20.5.5":	"สฺวายํ อาหรหตฺโถ กกุโธฯ ",
"pli-tv-kd1:20.5.6":	"ตสฺส มยฺหํ, กสฺสป, เอตทโหสิ—",
"pli-tv-kd1:20.5.7":	"‘กิมฺหิ นุ โข อหํ ปํสุกูลํ วิสฺสชฺเชยฺยนฺ’ติ? ",
"pli-tv-kd1:20.5.8":	"อถ โข, กสฺสป, สกฺโก เทวานมินฺโท มม เจตสา เจโตปริวิตกฺกมญฺญาย มหตึ สิลํ อุปนิกฺขิปิ—",
"pli-tv-kd1:20.5.9":	"‘อิธ, ภนฺเต, ภควา ปํสุกูลํ วิสฺสชฺเชตู’ติฯ ",
"pli-tv-kd1:20.5.10":	"สายํ, กสฺสป, อมนุเสฺสน อุปนิกฺขิตฺตา สิลา” ",
"pli-tv-kd1:20.6.1":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:20.6.2":	"“มหิทฺธิโก โข มหาสมโณ มหานุภาโว, ยตฺร หิ นาม สกฺโกปิ เทวานมินฺโท เวยฺยาวจฺจํ กริสฺสติ, น เตฺวว จ โข อรหา ยถา อหนฺ”ติฯ ",
"pli-tv-kd1:20.6.3":	"อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
"pli-tv-kd1:20.7.1":	"อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควโต กาลํ อาโรเจสิ—",
"pli-tv-kd1:20.7.2":	"“กาโล, มหาสมณ, นิฏฺฐิตํ ภตฺตนฺ”ติฯ ",
"pli-tv-kd1:20.7.3":	"“คจฺฉ ตฺวํ, กสฺสป, อายามหนฺ”ติ อุรุเวลกสฺสปํ ชฏิลํ อุโยฺยเชตฺวา ยาย ชมฺพุยา “ชมฺพุทีโป” ปญฺญายติ, ตโต ผลํ คเหตฺวา ปฐมตรํ อาคนฺตฺวา อคฺยาคาเร นิสีทิฯ ",
"pli-tv-kd1:20.8.1":	"อทฺทสา โข อุรุเวลกสฺสโป ชฏิโล ภควนฺตํ อคฺยาคาเร นิสินฺนํ, ทิสฺวาน ภควนฺตํ เอตทโวจ—",
"pli-tv-kd1:20.8.2":	"“กตเมน ตฺวํ, มหาสมณ, มคฺเคน อาคโต? ",
"pli-tv-kd1:20.8.3":	"อหํ ตยา ปฐมตรํ ปกฺกนฺโต, โส ตฺวํ ปฐมตรํ อาคนฺตฺวา อคฺยาคาเร นิสินฺโน”ติฯ ",
"pli-tv-kd1:20.9.1":	"“อิธาหํ, กสฺสป, ตํ อุโยฺยเชตฺวา ยาย ชมฺพุยา ‘ชมฺพุทีโป’ ปญฺญายติ, ตโต ผลํ คเหตฺวา ปฐมตรํ อาคนฺตฺวา อคฺยาคาเร นิสินฺโนฯ ",
"pli-tv-kd1:20.9.2":	"อิทํ โข, กสฺสป, ชมฺพุผลํ วณฺณสมฺปนฺนํ คนฺธสมฺปนฺนํ รสสมฺปนฺนํฯ ",
"pli-tv-kd1:20.9.3":	"สเจ อากงฺขสิ ปริภุญฺชา”ติฯ ",
"pli-tv-kd1:20.9.4":	"“อลํ, มหาสมณ, ตฺวํเยว ตํ อรหสิ, ตฺวํเยว ตํ ปริภุญฺชาหี”ติฯ ",
"pli-tv-kd1:20.9.5":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:20.9.6":	"“มหิทฺธิโก โข มหาสมโณ มหานุภาโว, ยตฺร หิ นาม มํ ปฐมตรํ อุโยฺยเชตฺวา ยาย ชมฺพุยา ‘ชมฺพุทีโป’ ปญฺญายติ, ตโต ผลํ คเหตฺวา ปฐมตรํ อาคนฺตฺวา อคฺยาคาเร นิสีทิสฺสติ, น เตฺวว จ โข อรหา ยถา อหนฺ”ติฯ ",
"pli-tv-kd1:20.9.7":	"อถ โข ภควา อุรุเวลกสฺสปสฺส ชฏิลสฺส ภตฺตํ ภุญฺชิตฺวา ตสฺมึเยว วนสณฺเฑ วิหาสิฯ ",
"pli-tv-kd1:20.10.1":	"อถ โข อุรุเวลกสฺสโป ชฏิโล ตสฺสา รตฺติยา อจฺจเยน เยน ภควา เตนุปสงฺกมิ, อุปสงฺกมิตฺวา ภควโต กาลํ อาโรเจสิ—",
"pli-tv-kd1:20.10.2":	"“กาโล, มหาสมณ, นิฏฺฐิตํ ภตฺตนฺ”ติฯ ",
"pli-tv-kd1:20.10.3":	"“คจฺฉ ตฺวํ, กสฺสป, อายามหนฺ”ติ อุรุเวลกสฺสปํ ชฏิลํ อุโยฺยเชตฺวา ยาย ชมฺพุยา “ชมฺพุทีโป” ปญฺญายติ, ตสฺสา อวิทูเร อมฺโพ …เป… ",
"pli-tv-kd1:20.10.4":	"ตสฺสา อวิทูเร อามลกี …เป… ",
"pli-tv-kd1:20.10.5":	"ตสฺสา อวิทูเร หรีตกี …เป… ",
"pli-tv-kd1:20.10.6":	"ตาวตึสํ คนฺตฺวา ปาริจฺฉตฺตกปุปฺผํ คเหตฺวา ปฐมตรํ อาคนฺตฺวา อคฺยาคาเร นิสีทิฯ ",
"pli-tv-kd1:20.10.7":	"อทฺทสา โข อุรุเวลกสฺสโป ชฏิโล ภควนฺตํ อคฺยาคาเร นิสินฺนํ, ทิสฺวาน ภควนฺตํ เอตทโวจ—",
"pli-tv-kd1:20.10.8":	"“กตเมน ตฺวํ, มหาสมณ, มคฺเคน อาคโต? ",
"pli-tv-kd1:20.10.9":	"อหํ ตยา ปฐมตรํ ปกฺกนฺโต, โส ตฺวํ ปฐมตรํ อาคนฺตฺวา อคฺยาคาเร นิสินฺโน”ติฯ ",
"pli-tv-kd1:20.11.1":	"“อิธาหํ, กสฺสป, ตํ อุโยฺยเชตฺวา ตาวตึสํ คนฺตฺวา ปาริจฺฉตฺตกปุปฺผํ คเหตฺวา ปฐมตรํ อาคนฺตฺวา อคฺยาคาเร นิสินฺโนฯ ",
"pli-tv-kd1:20.11.2":	"อิทํ โข, กสฺสป, ปาริจฺฉตฺตกปุปฺผํ วณฺณสมฺปนฺนํ คนฺธสมฺปนฺนํฯ ",
"pli-tv-kd1:20.11.3":	"สเจ อากงฺขสิ คณฺหา”ติฯ ",
"pli-tv-kd1:20.11.4":	"“อลํ, มหาสมณ, ตฺวํเยว ตํ อรหสิ, ตฺวํเยว ตํ คณฺหา”ติฯ ",
"pli-tv-kd1:20.11.5":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:20.11.6":	"“มหิทฺธิโก โข มหาสมโณ มหานุภาโว, ยตฺร หิ นาม มํ ปฐมตรํ อุโยฺยเชตฺวา ตาวตึสํ คนฺตฺวา ปาริจฺฉตฺตกปุปฺผํ คเหตฺวา ปฐมตรํ อาคนฺตฺวา อคฺยาคาเร นิสีทิสฺสติ, น เตฺวว จ โข อรหา ยถา อหนฺ”ติฯ ",
"pli-tv-kd1:20.12.1":	"เตน โข ปน สมเยน เต ชฏิลา อคฺคึ ปริจริตุกามา น สกฺโกนฺติ กฏฺฐานิ ผาเลตุํฯ ",
"pli-tv-kd1:20.12.2":	"อถ โข เตสํ ชฏิลานํ เอตทโหสิ—",
"pli-tv-kd1:20.12.3":	"“นิสฺสํสยํ โข มหาสมณสฺส อิทฺธานุภาโว, ยถา มยํ น สกฺโกม กฏฺฐานิ ผาเลตุนฺ”ติฯ ",
"pli-tv-kd1:20.12.4":	"อถ โข ภควา อุรุเวลกสฺสปํ ชฏิลํ เอตทโวจ—",
"pli-tv-kd1:20.12.5":	"“ผาลิยนฺตุ, กสฺสป, กฏฺฐานี”ติฯ ",
"pli-tv-kd1:20.12.6":	"“ผาลิยนฺตุ, มหาสมณา”ติฯ ",
"pli-tv-kd1:20.12.7":	"สกิเทว ปญฺจ กฏฺฐสตานิ ผาลิยึสุฯ ",
"pli-tv-kd1:20.12.8":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:20.12.9":	"“มหิทฺธิโก โข มหาสมโณ มหานุภาโว, ยตฺร หิ นาม กฏฺฐานิปิ ผาลิยิสฺสนฺติ, น เตฺวว จ โข อรหา ยถา อหนฺ”ติฯ ",
"pli-tv-kd1:20.13.1":	"เตน โข ปน สมเยน เต ชฏิลา อคฺคึ ปริจริตุกามา น สกฺโกนฺติ อคฺคึ อุชฺชเลตุํฯ ",
"pli-tv-kd1:20.13.2":	"อถ โข เตสํ ชฏิลานํ เอตทโหสิ—",
"pli-tv-kd1:20.13.3":	"“นิสฺสํสยํ โข มหาสมณสฺส อิทฺธานุภาโว, ยถา มยํ น สกฺโกม อคฺคึ อุชฺชเลตุนฺ”ติฯ ",
"pli-tv-kd1:20.13.4":	"อถ โข ภควา อุรุเวลกสฺสปํ ชฏิลํ เอตทโวจ—",
"pli-tv-kd1:20.13.5":	"“อุชฺชลิยนฺตุ, กสฺสป, อคฺคี”ติฯ ",
"pli-tv-kd1:20.13.6":	"“อุชฺชลิยนฺตุ, มหาสมณา”ติฯ ",
"pli-tv-kd1:20.13.7":	"สกิเทว ปญฺจ อคฺคิสตานิ อุชฺชลิยึสุฯ ",
"pli-tv-kd1:20.13.8":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:20.13.9":	"“มหิทฺธิโก โข มหาสมโณ มหานุภาโว, ยตฺร หิ นาม อคฺคีปิ อุชฺชลิยิสฺสนฺติ, น เตฺวว จ โข อรหา ยถา อหนฺ”ติฯ ",
"pli-tv-kd1:20.14.1":	"เตน โข ปน สมเยน เต ชฏิลา อคฺคึ ปริจริตฺวา น สกฺโกนฺติ อคฺคึ วิชฺฌาเปตุํฯ ",
"pli-tv-kd1:20.14.2":	"อถ โข เตสํ ชฏิลานํ เอตทโหสิ—",
"pli-tv-kd1:20.14.3":	"“นิสฺสํสยํ โข มหาสมณสฺส อิทฺธานุภาโว, ยถา มยํ น สกฺโกม อคฺคึ วิชฺฌาเปตุนฺ”ติฯ ",
"pli-tv-kd1:20.14.4":	"อถ โข ภควา อุรุเวลกสฺสปํ ชฏิลํ เอตทโวจ—",
"pli-tv-kd1:20.14.5":	"“วิชฺฌายนฺตุ, กสฺสป, อคฺคี”ติฯ ",
"pli-tv-kd1:20.14.6":	"“วิชฺฌายนฺตุ, มหาสมณา”ติฯ ",
"pli-tv-kd1:20.14.7":	"สกิเทว ปญฺจ อคฺคิสตานิ วิชฺฌายึสุฯ ",
"pli-tv-kd1:20.14.8":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:20.14.9":	"“มหิทฺธิโก โข มหาสมโณ มหานุภาโว, ยตฺร หิ นาม อคฺคีปิ วิชฺฌายิสฺสนฺติ, น เตฺวว จ โข อรหา ยถา อหนฺ”ติฯ ",
"pli-tv-kd1:20.15.1":	"เตน โข ปน สมเยน เต ชฏิลา สีตาสุ เหมนฺติกาสุ รตฺตีสุ อนฺตรฏฺฐกาสุ หิมปาตสมเย นชฺชา เนรญฺชราย อุมฺมุชฺชนฺติปิ, นิมุชฺชนฺติปิ, อุมฺมุชฺชนนิมุชฺชนมฺปิ กโรนฺติฯ ",
"pli-tv-kd1:20.15.2":	"อถ โข ภควา ปญฺจมตฺตานิ มนฺทามุขิสตานิ อภินิมฺมินิ, ยตฺถ เต ชฏิลา อุตฺตริตฺวา วิสิพฺเพสุํฯ ",
"pli-tv-kd1:20.15.3":	"อถ โข เตสํ ชฏิลานํ เอตทโหสิ—",
"pli-tv-kd1:20.15.4":	"“นิสฺสํสยํ โข มหาสมณสฺส อิทฺธานุภาโว, ยถยิมา มนฺทามุขิโย นิมฺมิตา”ติฯ ",
"pli-tv-kd1:20.15.5":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:20.15.6":	"“มหิทฺธิโก โข มหาสมโณ มหานุภาโว, ยตฺร หิ นาม ตาว พหู มนฺทามุขิโยปิ อภินิมฺมินิสฺสติ, น เตฺวว จ โข อรหา ยถา อหนฺ”ติฯ ",
"pli-tv-kd1:20.16.1":	"เตน โข ปน สมเยน มหา อกาลเมโฆ ปาวสฺสิ, มหา อุทกวาหโก สญฺชายิฯ ",
"pli-tv-kd1:20.16.2":	"ยสฺมึ ปเทเส ภควา วิหรติ, โส ปเทโส อุทเกน น โอตฺถโฏ โหติฯ ",
"pli-tv-kd1:20.16.3":	"อถ โข ภควโต เอตทโหสิ—",
"pli-tv-kd1:20.16.4":	"“ยนฺนูนาหํ สมนฺตา อุทกํ อุสฺสาเรตฺวา มชฺเฌ เรณุหตาย ภูมิยา จงฺกเมยฺยนฺ”ติฯ ",
"pli-tv-kd1:20.16.5":	"อถ โข ภควา สมนฺตา อุทกํ อุสฺสาเรตฺวา มชฺเฌ เรณุหตาย ภูมิยา จงฺกมิฯ ",
"pli-tv-kd1:20.16.6":	"อถ โข อุรุเวลกสฺสโป ชฏิโล—",
"pli-tv-kd1:20.16.7":	"“มา เหว โข มหาสมโณ อุทเกน วูโฬฺห อโหสี”ติ นาวาย สมฺพหุเลหิ ชฏิเลหิ สทฺธึ ยสฺมึ ปเทเส ภควา วิหรติ ตํ ปเทสํ อคมาสิฯ ",
"pli-tv-kd1:20.16.8":	"อทฺทสา โข อุรุเวลกสฺสโป ชฏิโล ภควนฺตํ สมนฺตา อุทกํ อุสฺสาเรตฺวา มชฺเฌ เรณุหตาย ภูมิยา จงฺกมนฺตํ, ทิสฺวาน ภควนฺตํ เอตทโวจ—",
"pli-tv-kd1:20.16.9":	"“อิทํ นุ ตฺวํ, มหาสมณา”ติ? ",
"pli-tv-kd1:20.16.10":	"“อยมหมสฺมิ, กสฺสปา”ติ ",
"pli-tv-kd1:20.16.11":	"ภควา เวหาสํ อพฺภุคฺคนฺตฺวา นาวาย ปจฺจุฏฺฐาสิฯ ",
"pli-tv-kd1:20.16.12":	"อถ โข อุรุเวลกสฺสปสฺส ชฏิลสฺส เอตทโหสิ—",
"pli-tv-kd1:20.16.13":	"“มหิทฺธิโก โข มหาสมโณ มหานุภาโว, ยตฺร หิ นาม อุทกมฺปิ น ปวาหิสฺสติ, น เตฺวว จ โข อรหา ยถา อหนฺ”ติฯ ",
"pli-tv-kd1:20.17.1":	"อถ โข ภควโต เอตทโหสิ—",
"pli-tv-kd1:20.17.2":	"“จิรมฺปิ โข อิมสฺส โมฆปุริสสฺส เอวํ ภวิสฺสติ—",
"pli-tv-kd1:20.17.3":	"‘มหิทฺธิโก โข มหาสมโณ มหานุภาโว, น เตฺวว จ โข อรหา ยถา อหนฺ’ติ; ",
"pli-tv-kd1:20.17.4":	"ยนฺนูนาหํ อิมํ ชฏิลํ สํเวเชยฺยนฺ”ติฯ ",
"pli-tv-kd1:20.17.5":	"อถ โข ภควา อุรุเวลกสฺสปํ ชฏิลํ เอตทโวจ—",
"pli-tv-kd1:20.17.6":	"“เนว จ โข ตฺวํ, กสฺสป, อรหา, นาปิ อรหตฺตมคฺคสมาปนฺโนฯ ",
"pli-tv-kd1:20.17.7":	"สาปิ เต ปฏิปทา นตฺถิ, ยาย ตฺวํ อรหา วา อสฺสสิ, อรหตฺตมคฺคํ วา สมาปนฺโน”ติฯ ",
"pli-tv-kd1:20.17.8":	"อถ โข อุรุเวลกสฺสโป ชฏิโล ภควโต ปาเทสุ สิรสา นิปติตฺวา ภควนฺตํ เอตทโวจ—",
"pli-tv-kd1:20.17.9":	"“ลเภยฺยาหํ, ภนฺเต, ภควโต สนฺติเก ปพฺพชฺชํ, ลเภยฺยํ อุปสมฺปทนฺ”ติฯ ",
"pli-tv-kd1:20.18.1":	"“ตฺวํ โขสิ, กสฺสป, ปญฺจนฺนํ ชฏิลสตานํ นายโก วินายโก อคฺโค ปมุโข ปาโมกฺโขฯ ",
"pli-tv-kd1:20.18.2":	"เตปิ ตาว อปโลเกหิ, ยถา เต มญฺญิสฺสนฺติ ตถา เต กริสฺสนฺตี”ติฯ ",
"pli-tv-kd1:20.18.3":	"อถ โข อุรุเวลกสฺสโป ชฏิโล เยน เต ชฏิลา เตนุปสงฺกมิ, อุปสงฺกมิตฺวา เต ชฏิเล เอตทโวจ—",
"pli-tv-kd1:20.18.4":	"“อิจฺฉามหํ, โภ, มหาสมเณ พฺรหฺมจริยํ จริตุํ, ยถา ภวนฺโต มญฺญนฺติ ตถา กโรนฺตู”ติฯ ",
"pli-tv-kd1:20.18.5":	"“จิรปฏิกา มยํ, โภ, มหาสมเณ อภิปฺปสนฺนา, สเจ ภวํ, มหาสมเณ พฺรหฺมจริยํ จริสฺสติ, สพฺเพว มยํ มหาสมเณ พฺรหฺมจริยํ จริสฺสามา”ติฯ ",
"pli-tv-kd1:20.19.1":	"อถ โข เต ชฏิลา เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก ปวาเหตฺวา เยน ภควา เตนุปสงฺกมึสุ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
"pli-tv-kd1:20.19.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:20.19.3":	"“เอถ ภิกฺขโว”ติ ภควา อโวจ—",
"pli-tv-kd1:20.19.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:20.19.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:20.20.1":	"อทฺทสา โข นทีกสฺสโป ชฏิโล เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก วุยฺหมาเน, ทิสฺวานสฺส เอตทโหสิ—",
"pli-tv-kd1:20.20.2":	"“มา เหว เม ภาตุโน อุปสคฺโค อโหสี”ติฯ ",
"pli-tv-kd1:20.20.3":	"ชฏิเล ปาเหสิ—",
"pli-tv-kd1:20.20.4":	"“คจฺฉถ เม ภาตรํ ชานาถา”ติฯ ",
"pli-tv-kd1:20.20.5":	"สามญฺจ ตีหิ ชฏิลสเตหิ สทฺธึ เยนายสฺมา อุรุเวลกสฺสโป เตนุปสงฺกมิ, อุปสงฺกมิตฺวา อายสฺมนฺตํ อุรุเวลกสฺสปํ เอตทโวจ—",
"pli-tv-kd1:20.20.6":	"“อิทํ นุ โข, กสฺสป, เสโยฺย”ติ? ",
"pli-tv-kd1:20.20.7":	"“อามาวุโส, อิทํ เสโยฺย”ติฯ ",
"pli-tv-kd1:20.21.1":	"อถ โข เต ชฏิลา เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก ปวาเหตฺวา เยน ภควา เตนุปสงฺกมึสุ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
"pli-tv-kd1:20.21.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:20.21.3":	"“เอถ ภิกฺขโว”ติ ภควา อโวจ—",
"pli-tv-kd1:20.21.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:20.21.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:20.22.1":	"อทฺทสา โข คยากสฺสโป ชฏิโล เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก วุยฺหมาเน, ทิสฺวานสฺส เอตทโหสิ—",
"pli-tv-kd1:20.22.2":	"“มา เหว เม ภาตูนํ อุปสคฺโค อโหสี”ติฯ ",
"pli-tv-kd1:20.22.3":	"ชฏิเล ปาเหสิ—",
"pli-tv-kd1:20.22.4":	"“คจฺฉถ เม ภาตโร ชานาถา”ติฯ ",
"pli-tv-kd1:20.22.5":	"สามญฺจ ทฺวีหิ ชฏิลสเตหิ สทฺธึ เยนายสฺมา อุรุเวลกสฺสโป เตนุปสงฺกมิ, อุปสงฺกมิตฺวา อายสฺมนฺตํ อุรุเวลกสฺสปํ เอตทโวจ—",
"pli-tv-kd1:20.22.6":	"“อิทํ นุ โข, กสฺสป, เสโยฺย”ติ? ",
"pli-tv-kd1:20.22.7":	"“อามาวุโส, อิทํ เสโยฺย”ติฯ ",
"pli-tv-kd1:20.23.1":	"อถ โข เต ชฏิลา เกสมิสฺสํ ชฏามิสฺสํ ขาริกาชมิสฺสํ อคฺคิหุตมิสฺสํ อุทเก ปวาเหตฺวา เยน ภควา เตนุปสงฺกมึสุ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
"pli-tv-kd1:20.23.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:20.23.3":	"“เอถ ภิกฺขโว”ติ ภควา อโวจ—",
"pli-tv-kd1:20.23.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:20.23.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:20.24.1":	"ภควโต อธิฏฺฐาเนน ปญฺจ กฏฺฐสตานิ น ผาลิยึสุ, ผาลิยึสุ; ",
"pli-tv-kd1:20.24.2":	"อคฺคี น อุชฺชลิยึสุ, อุชฺชลิยึสุ; ",
"pli-tv-kd1:20.24.3":	"น วิชฺฌายึสุ, วิชฺฌายึสุ; ",
"pli-tv-kd1:20.24.4":	"ปญฺจมนฺทามุขิสตานิ อภินิมฺมินิฯ ",
"pli-tv-kd1:20.24.5":	"เอเตน นเยน อฑฺฒุฑฺฒปาฏิหาริยสหสฺสานิ โหนฺติฯ ",
"pli-tv-kd1:21.1.1":	"อถ โข ภควา อุรุเวลายํ ยถาภิรนฺตํ วิหริตฺวา เยน คยาสีสํ เตน ปกฺกามิ มหตา ภิกฺขุสงฺเฆน สทฺธึ ภิกฺขุสหเสฺสน สพฺเพเหว ปุราณชฏิเลหิฯ ",
"pli-tv-kd1:21.1.2":	"ตตฺร สุทํ ภควา คยายํ วิหรติ คยาสีเส สทฺธึ ภิกฺขุสหเสฺสนฯ ",
"pli-tv-kd1:21.2.1":	"ตตฺร โข ภควา ภิกฺขู อามนฺเตสิ—",
"pli-tv-kd1:21.2.2":	"“สพฺพํ, ภิกฺขเว, อาทิตฺตํฯ ",
"pli-tv-kd1:21.2.3":	"กิญฺจ, ภิกฺขเว, สพฺพํ อาทิตฺตํ? ",
"pli-tv-kd1:21.2.4":	"จกฺขุ อาทิตฺตํ, รูปา อาทิตฺตา, จกฺขุวิญฺญาณํ อาทิตฺตํ, จกฺขุสมฺผโสฺส อาทิตฺโต, ยมิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
"pli-tv-kd1:21.2.5":	"เกน อาทิตฺตํ? ",
"pli-tv-kd1:21.2.6":	"ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
"pli-tv-kd1:21.3.1":	"โสตํ อาทิตฺตํ, สทฺทา อาทิตฺตา, โสตวิญฺญาณํ อาทิตฺตํ, โสตสมฺผโสฺส อาทิตฺโต, ยมิทํ โสตสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
"pli-tv-kd1:21.3.2":	"เกน อาทิตฺตํ? ",
"pli-tv-kd1:21.3.3":	"ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
"pli-tv-kd1:21.3.4":	"ฆานํ อาทิตฺตํ, คนฺธา อาทิตฺตา, ฆานวิญฺญาณํ อาทิตฺตํ, ฆานสมฺผโสฺส อาทิตฺโต, ยมิทํ ฆานสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
"pli-tv-kd1:21.3.5":	"เกน อาทิตฺตํ? ",
"pli-tv-kd1:21.3.6":	"ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
"pli-tv-kd1:21.3.7":	"ชิวฺหา อาทิตฺตา, รสา อาทิตฺตา, ชิวฺหาวิญฺญาณํ อาทิตฺตํ ชิวฺหาสมฺผโสฺส อาทิตฺโต, ยมิทํ ชิวฺหาสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
"pli-tv-kd1:21.3.8":	"เกน อาทิตฺตํ? ",
"pli-tv-kd1:21.3.9":	"ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
"pli-tv-kd1:21.3.10":	"กาโย อาทิตฺโต, โผฏฺฐพฺพา อาทิตฺตา, กายวิญฺญาณํ อาทิตฺตํ กายสมฺผโสฺส อาทิตฺโต, ยมิทํ กายสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
"pli-tv-kd1:21.3.11":	"เกน อาทิตฺตํ? ",
"pli-tv-kd1:21.3.12":	"ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
"pli-tv-kd1:21.3.13":	"มโน อาทิตฺโต, ธมฺมา อาทิตฺตา, มโนวิญฺญาณํ อาทิตฺตํ มโนสมฺผโสฺส อาทิตฺโต, ยมิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อาทิตฺตํฯ ",
"pli-tv-kd1:21.3.14":	"เกน อาทิตฺตํ? ",
"pli-tv-kd1:21.3.15":	"ราคคฺคินา โทสคฺคินา โมหคฺคินา อาทิตฺตํ, ชาติยา ชราย มรเณน โสเกหิ ปริเทเวหิ ทุกฺเขหิ โทมนเสฺสหิ อุปายาเสหิ อาทิตฺตนฺติ วทามิฯ ",
"pli-tv-kd1:21.4.1":	"เอวํ ปสฺสํ, ภิกฺขเว, สุตวา อริยสาวโก จกฺขุสฺมิมฺปิ นิพฺพินฺทติ, รูเปสุปิ นิพฺพินฺทติ, จกฺขุวิญฺญาเณปิ นิพฺพินฺทติ, จกฺขุสมฺผเสฺสปิ นิพฺพินฺทติ, ยมิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา, ตสฺมิมฺปิ นิพฺพินฺทติฯ ",
"pli-tv-kd1:21.4.2":	"โสตสฺมิมฺปิ นิพฺพินฺทติ, สทฺเทสุปิ นิพฺพินฺทติ …เป… ",
"pli-tv-kd1:21.4.3":	"ฆานสฺมิมฺปิ นิพฺพินฺทติ, คนฺเธสุปิ นิพฺพินฺทติ …เป… ",
"pli-tv-kd1:21.4.4":	"ชิวฺหายปิ นิพฺพินฺทติ, รเสสุปิ นิพฺพินฺทติ …เป… ",
"pli-tv-kd1:21.4.5":	"กายสฺมิมฺปิ นิพฺพินฺทติ, โผฏฺฐพฺเพสุปิ นิพฺพินฺทติ …เป… ",
"pli-tv-kd1:21.4.6":	"มนสฺมิมฺปิ นิพฺพินฺทติ, ธมฺเมสุปิ นิพฺพินฺทติ, มโนวิญฺญาเณปิ นิพฺพินฺทติ, มโนสมฺผเสฺสปิ นิพฺพินฺทติ, ยมิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตสฺมิมฺปิ นิพฺพินฺทติ, ",
"pli-tv-kd1:21.4.7":	"นิพฺพินฺทํ วิรชฺชติ, วิราคา วิมุจฺจติ, วิมุตฺตสฺมึ วิมุตฺตมิติ ญาณํ โหติฯ ",
"pli-tv-kd1:21.4.8":	"ขีณา ชาติ, วุสิตํ พฺรหฺมจริยํ, กตํ กรณียํ, นาปรํ อิตฺถตฺตายาติ ปชานาตี”ติฯ ",
"pli-tv-kd1:21.4.9":	"อิมสฺมิญฺจ ปน เวยฺยากรณสฺมึ ภญฺญมาเน ตสฺส ภิกฺขุสหสฺสสฺส อนุปาทาย อาสเวหิ จิตฺตานิ วิมุจฺจึสุฯ ",
"pli-tv-kd1:21.4.10":	"อาทิตฺตปริยายสุตฺตํ นิฏฺฐิตํฯ ",
"pli-tv-kd1:21.4.11":	"อุรุเวลปาฏิหาริยํ ตติยภาณวาโร นิฏฺฐิโตฯ ",
"pli-tv-kd1:22.1.0":	"๑๓ฯ พิมฺพิสารสมาคมกถา ",
"pli-tv-kd1:22.1.1":	"อถ โข ภควา คยาสีเส ยถาภิรนฺตํ วิหริตฺวา เยน ราชคหํ เตน จาริกํ ปกฺกามิ, มหตา ภิกฺขุสงฺเฆน สทฺธึ ภิกฺขุสหเสฺสน สพฺเพเหว ปุราณชฏิเลหิฯ ",
"pli-tv-kd1:22.1.2":	"อถ โข ภควา อนุปุพฺเพน จาริกํ จรมาโน เยน ราชคหํ ตทวสริฯ ",
"pli-tv-kd1:22.1.3":	"ตตฺร สุทํ ภควา ราชคเห วิหรติ ลฏฺฐิวเน สุปฺปติฏฺเฐ เจติเยฯ ",
"pli-tv-kd1:22.2.1":	"อโสฺสสิ โข ราชา มาคโธ เสนิโย พิมฺพิสาโร—",
"pli-tv-kd1:22.2.2":	"“สมโณ ขลุ โภ โคตโม สกฺยปุตฺโต สกฺยกุลา ปพฺพชิโต ราชคหํ อนุปฺปตฺโต ราชคเห วิหรติ ลฏฺฐิวเน สุปฺปติฏฺเฐ เจติเยฯ ",
"pli-tv-kd1:22.2.3":	"ตํ โข ปน ภควนฺตํ โคตมํ เอวํ กลฺยาโณ กิตฺติสทฺโท อพฺภุคฺคโต—",
"pli-tv-kd1:22.2.4":	"อิติปิ โส ภควา อรหํ สมฺมาสมฺพุทฺโธ วิชฺชาจรณสมฺปนฺโน สุคโต โลกวิทู อนุตฺตโร ปุริสทมฺมสารถิ สตฺถา เทวมนุสฺสานํ พุทฺโธ ภควาฯ ",
"pli-tv-kd1:22.2.5":	"โส อิมํ โลกํ สเทวกํ สมารกํ สพฺรหฺมกํ สสฺสมณพฺราหฺมณึ ปชํ สเทวมนุสฺสํ สยํ อภิญฺญา สจฺฉิกตฺวา ปเวเทติฯ ",
"pli-tv-kd1:22.2.6":	"โส ธมฺมํ เทเสติ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสติฯ ",
"pli-tv-kd1:22.2.7":	"สาธุ โข ปน ตถารูปานํ อรหตํ ทสฺสนํ โหตี”ติฯ ",
"pli-tv-kd1:22.3.1":	"อถ โข ราชา มาคโธ เสนิโย พิมฺพิสาโร ทฺวาทสนหุเตหิ มาคธิเกหิ พฺราหฺมณคหปติเกหิ ปริวุโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:22.3.2":	"เตปิ โข ทฺวาทสนหุตา มาคธิกา พฺราหฺมณคหปติกา อปฺเปกจฺเจ ภควนฺตํ อภิวาเทตฺวา เอกมนฺตํ นิสีทึสุ, อปฺเปกจฺเจ ภควตา สทฺธึ สมฺโมทึสุ, สมฺโมทนียํ กถํ สารณียํ วีติสาเรตฺวา เอกมนฺตํ นิสีทึสุ, อปฺเปกจฺเจ เยน ภควา เตนญฺชลึ ปณาเมตฺวา เอกมนฺตํ นิสีทึสุ, อปฺเปกจฺเจ ภควโต สนฺติเก นามโคตฺตํ สาเวตฺวา เอกมนฺตํ นิสีทึสุ, อปฺเปกจฺเจ ตุณฺหีภูตา เอกมนฺตํ นิสีทึสุฯ ",
"pli-tv-kd1:22.4.1":	"อถ โข เตสํ ทฺวาทสนหุตานํ มาคธิกานํ พฺราหฺมณคหปติกานํ เอตทโหสิ—",
"pli-tv-kd1:22.4.2":	"“กึ นุ โข มหาสมโณ อุรุเวลกสฺสเป พฺรหฺมจริยํ จรติ, อุทาหุ อุรุเวลกสฺสโป มหาสมเณ พฺรหฺมจริยํ จรตี”ติ? ",
"pli-tv-kd1:22.4.3":	"อถ โข ภควา เตสํ ทฺวาทสนหุตานํ มาคธิกานํ พฺราหฺมณคหปติกานํ เจตสา เจโตปริวิตกฺกมญฺญาย อายสฺมนฺตํ อุรุเวลกสฺสปํ คาถาย อชฺฌภาสิ—",
"pli-tv-kd1:22.4.4":	"“กิเมว ทิสฺวา อุรุเวลวาสิ, ",
"pli-tv-kd1:22.4.5":	"ปหาสิ อคฺคึ กิสโกวทาโน; ",
"pli-tv-kd1:22.4.6":	"ปุจฺฉามิ ตํ กสฺสป เอตมตฺถํ, ",
"pli-tv-kd1:22.4.7":	"กถํ ปหีนํ ตว อคฺคิหุตฺตนฺ”ติฯ ",
"pli-tv-kd1:22.4.8":	"“รูเป จ สทฺเท จ อโถ รเส จ, ",
"pli-tv-kd1:22.4.9":	"กามิตฺถิโย จาภิวทนฺติ ยญฺญา; ",
"pli-tv-kd1:22.4.10":	"เอตํ มลนฺติ อุปธีสุ ญตฺวา, ",
"pli-tv-kd1:22.4.11":	"ตสฺมา น ยิฏฺเฐ น หุเต อรญฺชินฺ”ติฯ ",
"pli-tv-kd1:22.5.1":	"“เอตฺเถว เต มโน น รมิตฺถ, ",
"pli-tv-kd1:22.5.2":	"(กสฺสปาติ ภควา) ",
"pli-tv-kd1:22.5.3":	"รูเปสุ สทฺเทสุ อโถ รเสสุ; ",
"pli-tv-kd1:22.5.4":	"อถ โก จรหิ เทวมนุสฺสโลเก, ",
"pli-tv-kd1:22.5.5":	"รโต มโน กสฺสป พฺรูหิ เมตนฺ”ติฯ ",
"pli-tv-kd1:22.5.6":	"“ทิสฺวา ปทํ สนฺตมนูปธีกํ, ",
"pli-tv-kd1:22.5.7":	"อกิญฺจนํ กามภเว อสตฺตํ; ",
"pli-tv-kd1:22.5.8":	"อนญฺญถาภาวิมนญฺญเนยฺยํ, ",
"pli-tv-kd1:22.5.9":	"ตสฺมา น ยิฏฺเฐ น หุเต อรญฺชินฺ”ติฯ ",
"pli-tv-kd1:22.6.1":	"อถ โข อายสฺมา อุรุเวลกสฺสโป อุฏฺฐายาสนา เอกํสํ อุตฺตราสงฺคํ กริตฺวา ภควโต ปาเทสุ สิรสา นิปติตฺวา ภควนฺตํ เอตทโวจ—",
"pli-tv-kd1:22.6.2":	"“สตฺถา เม, ภนฺเต, ภควา, สาวโกหมสฺมิ; ",
"pli-tv-kd1:22.6.3":	"สตฺถา เม, ภนฺเต, ภควา, สาวโกหมสฺมี”ติฯ ",
"pli-tv-kd1:22.6.4":	"อถ โข เตสํ ทฺวาทสนหุตานํ มาคธิกานํ พฺราหฺมณคหปติกานํ เอตทโหสิ—",
"pli-tv-kd1:22.6.5":	"“อุรุเวลกสฺสโป มหาสมเณ พฺรหฺมจริยํ จรตี”ติฯ ",
"pli-tv-kd1:22.7.1":	"อถ โข ภควา เตสํ ทฺวาทสนหุตานํ มาคธิกานํ พฺราหฺมณคหปติกานํ เจตสา เจโตปริวิตกฺกมญฺญาย อนุปุพฺพึ กถํ กเถสิ, เสยฺยถิทํ—",
"pli-tv-kd1:22.7.2":	"ทานกถํ สีลกถํ สคฺคกถํ กามานํ อาทีนวํ โอการํ สงฺกิเลสํ เนกฺขมฺเม อานิสํสํ ปกาเสสิฯ ",
"pli-tv-kd1:22.7.3":	"ยทา เต ภควา อญฺญาสิ กลฺลจิตฺเต มุทุจิตฺเต วินีวรณจิตฺเต อุทคฺคจิตฺเต ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ—",
"pli-tv-kd1:22.7.4":	"ทุกฺขํ, สมุทยํ, นิโรธํ, มคฺคํฯ ",
"pli-tv-kd1:22.8.1":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd1:22.8.2":	"เอวเมว เอกาทสนหุตานํ มาคธิกานํ พฺราหฺมณคหปติกานํ พิมฺพิสารปฺปมุขานํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd1:22.8.3":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:22.8.4":	"เอกนหุตํ อุปาสกตฺตํ ปฏิเวเทสิฯ ",
"pli-tv-kd1:22.9.1":	"อถ โข ราชา มาคโธ เสนิโย พิมฺพิสาโร ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd1:22.9.2":	"“ปุพฺเพ เม, ภนฺเต, กุมารสฺส สโต ปญฺจ อสฺสาสกา อเหสุํ, เต เม เอตรหิ สมิทฺธาฯ ",
"pli-tv-kd1:22.9.3":	"ปุพฺเพ เม, ภนฺเต, กุมารสฺส สโต เอตทโหสิ—",
"pli-tv-kd1:22.9.4":	"‘อโห วต มํ รชฺเช อภิสิญฺเจยฺยุนฺ’ติ, อยํ โข เม, ภนฺเต, ปฐโม อสฺสาสโก อโหสิ, โส เม เอตรหิ สมิทฺโธฯ ",
"pli-tv-kd1:22.9.5":	"‘ตสฺส จ เม วิชิตํ อรหํ สมฺมาสมฺพุทฺโธ โอกฺกเมยฺยา’ติ, อยํ โข เม, ภนฺเต, ทุติโย อสฺสาสโก อโหสิ, โส เม เอตรหิ สมิทฺโธฯ ",
"pli-tv-kd1:22.10.1":	"‘ตญฺจาหํ ภควนฺตํ ปยิรุปาเสยฺยนฺ’ติ, อยํ โข เม, ภนฺเต, ตติโย อสฺสาสโก อโหสิ, โส เม เอตรหิ สมิทฺโธฯ ",
"pli-tv-kd1:22.10.2":	"‘โส จ เม ภควา ธมฺมํ เทเสยฺยา’ติ, อยํ โข เม, ภนฺเต, จตุตฺโถ อสฺสาสโก อโหสิ, โส เม เอตรหิ สมิทฺโธฯ ",
"pli-tv-kd1:22.10.3":	"‘ตสฺส จาหํ ภควโต ธมฺมํ อาชาเนยฺยนฺ’ติ, อยํ โข เม, ภนฺเต, ปญฺจโม อสฺสาสโก อโหสิ, โส เม เอตรหิ สมิทฺโธฯ ",
"pli-tv-kd1:22.10.4":	"ปุพฺเพ เม, ภนฺเต, กุมารสฺส สโต อิเม ปญฺจ อสฺสาสกา อเหสุํ, เต เม เอตรหิ สมิทฺธาฯ ",
"pli-tv-kd1:22.11.1":	"อภิกฺกนฺตํ, ภนฺเต, อภิกฺกนฺตํ, ภนฺเตฯ ",
"pli-tv-kd1:22.11.2":	"เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย, ปฏิจฺฉนฺนํ วา วิวเรยฺย, มูฬฺหสฺส วา มคฺคํ อาจิกฺเขยฺย, อนฺธกาเร วา เตลปชฺโชตํ ธาเรยฺย—‘จกฺขุมนฺโต รูปานิ ทกฺขนฺตี’ติ; ",
"pli-tv-kd1:22.11.3":	"เอวเมวํ ภควตา อเนกปริยาเยน ธมฺโม ปกาสิโตฯ ",
"pli-tv-kd1:22.11.4":	"เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
"pli-tv-kd1:22.11.5":	"อุปาสกํ มํ, ภควา ธาเรตุ อชฺชตคฺเค ปาณุเปตํ สรณํ คตํ, อธิวาเสตุ จ เม, ภนฺเต, ภควา, สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd1:22.11.6":	"อธิวาเสสิ ภควา ตุณฺหีภาเวนฯ ",
"pli-tv-kd1:22.12.1":	"อถ โข ราชา มาคโธ เสนิโย พิมฺพิสาโร ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd1:22.12.2":	"อถ โข ราชา มาคโธ เสนิโย พิมฺพิสาโร ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—",
"pli-tv-kd1:22.12.3":	"“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd1:22.12.4":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปาวิสิ มหตา ภิกฺขุสงฺเฆน สทฺธึ ภิกฺขุสหเสฺสน สพฺเพเหว ปุราณชฏิเลหิฯ ",
"pli-tv-kd1:22.13.1":	"เตน โข ปน สมเยน สกฺโก เทวานมินฺโท มาณวกวณฺณํ อภินิมฺมินิตฺวา พุทฺธปฺปมุขสฺส ภิกฺขุสงฺฆสฺส ปุรโต ปุรโต คจฺฉติ อิมา คาถาโย คายมาโน—",
"pli-tv-kd1:22.13.2":	"“ทนฺโต ทนฺเตหิ สห ปุราณชฏิเลหิ, ",
"pli-tv-kd1:22.13.3":	"วิปฺปมุตฺโต วิปฺปมุตฺเตหิ; ",
"pli-tv-kd1:22.13.4":	"สิงฺคีนิกฺขสวณฺโณ, ",
"pli-tv-kd1:22.13.5":	"ราชคหํ ปาวิสิ ภควาฯ ",
"pli-tv-kd1:22.13.6":	"มุตฺโต มุตฺเตหิ สห ปุราณชฏิเลหิ, ",
"pli-tv-kd1:22.13.7":	"วิปฺปมุตฺโต วิปฺปมุตฺเตหิ; ",
"pli-tv-kd1:22.13.8":	"สิงฺคีนิกฺขสวณฺโณ, ",
"pli-tv-kd1:22.13.9":	"ราชคหํ ปาวิสิ ภควาฯ ",
"pli-tv-kd1:22.13.10":	"ติณฺโณ ติณฺเณหิ สห ปุราณชฏิเลหิ, ",
"pli-tv-kd1:22.13.11":	"วิปฺปมุตฺโต วิปฺปมุตฺเตหิ; ",
"pli-tv-kd1:22.13.12":	"สิงฺคีนิกฺขสวณฺโณ, ",
"pli-tv-kd1:22.13.13":	"ราชคหํ ปาวิสิ ภควาฯ ",
"pli-tv-kd1:22.13.14":	"สนฺโต สนฺเตหิ สห ปุราณชฏิเลหิ, ",
"pli-tv-kd1:22.13.15":	"วิปฺปมุตฺโต วิปฺปมุตฺเตหิ; ",
"pli-tv-kd1:22.13.16":	"สิงฺคีนิกฺขสวณฺโณ, ",
"pli-tv-kd1:22.13.17":	"ราชคหํ ปาวิสิ ภควาฯ ",
"pli-tv-kd1:22.13.18":	"ทสวาโส ทสพโล, ",
"pli-tv-kd1:22.13.19":	"ทสธมฺมวิทู ทสภิ จุเปโต; ",
"pli-tv-kd1:22.13.20":	"โส ทสสตปริวาโร, ",
"pli-tv-kd1:22.13.21":	"ราชคหํ ปาวิสิ ภควา”ติฯ ",
"pli-tv-kd1:22.14.1":	"มนุสฺสา สกฺกํ เทวานมินฺทํ ปสฺสิตฺวา เอวมาหํสุ—",
"pli-tv-kd1:22.14.2":	"“อภิรูโป วตายํ มาณวโก, ทสฺสนีโย วตายํ มาณวโก, ปาสาทิโก วตายํ มาณวโกฯ ",
"pli-tv-kd1:22.14.3":	"กสฺส นุ โข อยํ มาณวโก”ติ? ",
"pli-tv-kd1:22.14.4":	"เอวํ วุตฺเต, สกฺโก เทวานมินฺโท เต มนุเสฺส คาถาย อชฺฌภาสิ—",
"pli-tv-kd1:22.14.5":	"“โย ธีโร สพฺพธิ ทนฺโต, ",
"pli-tv-kd1:22.14.6":	"สุทฺโธ อปฺปฏิปุคฺคโล; ",
"pli-tv-kd1:22.14.7":	"อรหํ สุคโต โลเก, ",
"pli-tv-kd1:22.14.8":	"ตสฺสาหํ ปริจารโก”ติฯ ",
"pli-tv-kd1:22.15.1":	"อถ โข ภควา เยน รญฺโญ มาคธสฺส เสนิยสฺส พิมฺพิสารสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd1:22.15.2":	"อถ โข ราชา มาคโธ เสนิโย พิมฺพิสาโร พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
"pli-tv-kd1:22.16.1":	"เอกมนฺตํ นิสินฺนสฺส โข รญฺโญ มาคธสฺส เสนิยสฺส พิมฺพิสารสฺส เอตทโหสิ—",
"pli-tv-kd1:22.16.2":	"“กตฺถ นุ โข ภควา วิหเรยฺย? ",
"pli-tv-kd1:22.16.3":	"ยํ อสฺส คามโต เนว อติทูเร น อจฺจาสนฺเน, คมนาคมนสมฺปนฺนํ, อตฺถิกานํ อตฺถิกานํ มนุสฺสานํ อภิกฺกมนียํ, ทิวา อปฺปากิณฺณํ, รตฺตึ อปฺปสทฺทํ อปฺปนิคฺโฆสํ วิชนวาตํ, มนุสฺสราหเสฺสยฺยกํ, ปฏิสลฺลานสารุปฺปนฺ”ติฯ ",
"pli-tv-kd1:22.17.1":	"อถ โข รญฺโญ มาคธสฺส เสนิยสฺส พิมฺพิสารสฺส เอตทโหสิ—",
"pli-tv-kd1:22.17.2":	"“อิทํ โข อมฺหากํ เวฬุวนํ อุยฺยานํ คามโต เนว อติทูเร น อจฺจาสนฺเน คมนาคมนสมฺปนฺนํ อตฺถิกานํ อตฺถิกานํ มนุสฺสานํ อภิกฺกมนียํ ทิวา อปฺปากิณฺณํ รตฺตึ อปฺปสทฺทํ อปฺปนิคฺโฆสํ วิชนวาตํ มนุสฺสราหเสฺสยฺยกํ ปฏิสลฺลานสารุปฺปํฯ ",
"pli-tv-kd1:22.17.3":	"ยนฺนูนาหํ เวฬุวนํ อุยฺยานํ พุทฺธปฺปมุขสฺส ภิกฺขุสงฺฆสฺส ทเทยฺยนฺ”ติฯ ",
"pli-tv-kd1:22.18.1":	"อถ โข ราชา มาคโธ เสนิโย พิมฺพิสาโร โสวณฺณมยํ ภิงฺการํ คเหตฺวา ภควโต โอโณเชสิ—",
"pli-tv-kd1:22.18.2":	"“เอตาหํ, ภนฺเต, เวฬุวนํ อุยฺยานํ พุทฺธปฺปมุขสฺส ภิกฺขุสงฺฆสฺส ทมฺมี”ติฯ ",
"pli-tv-kd1:22.18.3":	"ปฏิคฺคเหสิ ภควา อารามํฯ ",
"pli-tv-kd1:22.18.4":	"อถ โข ภควา ราชานํ มาคธํ เสนิยํ พิมฺพิสารํ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd1:22.18.5":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:22.18.6":	"“อนุชานามิ, ภิกฺขเว, อารามนฺ”ติฯ ",
"pli-tv-kd1:22.18.7":	"พิมฺพิสารสมาคมกถา นิฏฺฐิตาฯ ",
"pli-tv-kd1:23.1.0":	"๑๔ฯ สาริปุตฺตโมคฺคลฺลานปพฺพชฺชากถา ",
"pli-tv-kd1:23.1.1":	"เตน โข ปน สมเยน สญฺจโย ปริพฺพาชโก ราชคเห ปฏิวสติ มหติยา ปริพฺพาชกปริสาย สทฺธึ อฑฺฒเตเยฺยหิ ปริพฺพาชกสเตหิฯ ",
"pli-tv-kd1:23.1.2":	"เตน โข ปน สมเยน สาริปุตฺตโมคฺคลฺลานา สญฺจเย ปริพฺพาชเก พฺรหฺมจริยํ จรนฺติฯ ",
"pli-tv-kd1:23.1.3":	"เตหิ กติกา กตา โหติ—",
"pli-tv-kd1:23.1.4":	"“โย ปฐมํ อมตํ อธิคจฺฉติ, โส อิตรสฺส อาโรเจตู”ติฯ ",
"pli-tv-kd1:23.2.1":	"อถ โข อายสฺมา อสฺสชิ ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปิณฺฑาย ปาวิสิ ปาสาทิเกน อภิกฺกนฺเตน ปฏิกฺกนฺเตน อาโลกิเตน วิโลกิเตน สมิญฺชิเตน ปสาริเตน, โอกฺขิตฺตจกฺขุ อิริยาปถสมฺปนฺโนฯ ",
"pli-tv-kd1:23.2.2":	"อทฺทสา โข สาริปุตฺโต ปริพฺพาชโก อายสฺมนฺตํ อสฺสชึ ราชคเห ปิณฺฑาย จรนฺตํ ปาสาทิเกน อภิกฺกนฺเตน ปฏิกฺกนฺเตน อาโลกิเตน วิโลกิเตน สมิญฺชิเตน ปสาริเตน โอกฺขิตฺตจกฺขุํ อิริยาปถสมฺปนฺนํฯ ",
"pli-tv-kd1:23.2.3":	"ทิสฺวานสฺส เอตทโหสิ—",
"pli-tv-kd1:23.2.4":	"“เย วต โลเก อรหนฺโต วา อรหตฺตมคฺคํ วา สมาปนฺนา, อยํ เตสํ ภิกฺขุ อญฺญตโรฯ ",
"pli-tv-kd1:23.2.5":	"ยนฺนูนาหํ อิมํ ภิกฺขุํ อุปสงฺกมิตฺวา ปุจฺเฉยฺยํ—",
"pli-tv-kd1:23.2.6":	"‘กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี’”ติ? ",
"pli-tv-kd1:23.3.1":	"อถ โข สาริปุตฺตสฺส ปริพฺพาชกสฺส เอตทโหสิ—",
"pli-tv-kd1:23.3.2":	"“อกาโล โข อิมํ ภิกฺขุํ ปุจฺฉิตุํ, อนฺตรฆรํ ปวิฏฺโฐ ปิณฺฑาย จรติฯ ",
"pli-tv-kd1:23.3.3":	"ยนฺนูนาหํ อิมํ ภิกฺขุํ ปิฏฺฐิโต ปิฏฺฐิโต อนุพนฺเธยฺยํ, อตฺถิเกหิ อุปญฺญาตํ มคฺคนฺ”ติฯ ",
"pli-tv-kd1:23.3.4":	"อถ โข อายสฺมา อสฺสชิ ราชคเห ปิณฺฑาย จริตฺวา ปิณฺฑปาตํ อาทาย ปฏิกฺกมิฯ ",
"pli-tv-kd1:23.3.5":	"อถ โข สาริปุตฺโตปิ ปริพฺพาชโก เยนายสฺมา อสฺสชิ เตนุปสงฺกมิ, อุปสงฺกมิตฺวา อายสฺมตา อสฺสชินา สทฺธึ สมฺโมทิ, สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสิฯ ",
"pli-tv-kd1:23.3.6":	"เอกมนฺตํ ฐิโต โข สาริปุตฺโต ปริพฺพาชโก อายสฺมนฺตํ อสฺสชึ เอตทโวจ—",
"pli-tv-kd1:23.3.7":	"“วิปฺปสนฺนานิ โข เต, อาวุโส, อินฺทฺริยานิ, ปริสุทฺโธ ฉวิวณฺโณ ปริโยทาโตฯ ",
"pli-tv-kd1:23.3.8":	"กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี”ติ? ",
"pli-tv-kd1:23.4.1":	"“อตฺถาวุโส, มหาสมโณ สกฺยปุตฺโต สกฺยกุลา ปพฺพชิโต, ตาหํ ภควนฺตํ อุทฺทิสฺส ปพฺพชิโต, โส จ เม ภควา สตฺถา, ตสฺส จาหํ ภควโต ธมฺมํ โรเจมี”ติฯ ",
"pli-tv-kd1:23.4.2":	"“กึวาที ปนายสฺมโต สตฺถา, กิมกฺขายี”ติ? ",
"pli-tv-kd1:23.4.3":	"“อหํ โข, อาวุโส, นโว อจิรปพฺพชิโต, อธุนาคโต อิมํ ธมฺมวินยํ, น ตาหํ สกฺโกมิ วิตฺถาเรน ธมฺมํ เทเสตุํ, อปิ จ เต สงฺขิตฺเตน อตฺถํ วกฺขามี”ติฯ ",
"pli-tv-kd1:23.4.4":	"อถ โข สาริปุตฺโต ปริพฺพาชโก อายสฺมนฺตํ อสฺสชึ เอตทโวจ—",
"pli-tv-kd1:23.4.5":	"“โหตุ, อาวุโส—",
"pli-tv-kd1:23.4.6":	"อปฺปํ วา พหุํ วา ภาสสฺสุ, ",
"pli-tv-kd1:23.4.7":	"อตฺถํเยว เม พฺรูหิ; ",
"pli-tv-kd1:23.4.8":	"อตฺเถเนว เม อตฺโถ, ",
"pli-tv-kd1:23.4.9":	"กึ กาหสิ พฺยญฺชนํ พหุนฺ”ติฯ ",
"pli-tv-kd1:23.5.1":	"อถ โข อายสฺมา อสฺสชิ สาริปุตฺตสฺส ปริพฺพาชกสฺส อิมํ ธมฺมปริยายํ อภาสิ—",
"pli-tv-kd1:23.5.2":	"“เย ธมฺมา เหตุปฺปภวา, ",
"pli-tv-kd1:23.5.3":	"เตสํ เหตุํ ตถาคโต อาห; ",
"pli-tv-kd1:23.5.4":	"เตสญฺจ โย นิโรโธ, ",
"pli-tv-kd1:23.5.5":	"เอวํวาที มหาสมโณ”ติฯ ",
"pli-tv-kd1:23.5.6":	"อถ โข สาริปุตฺตสฺส ปริพฺพาชกสฺส อิมํ ธมฺมปริยายํ สุตฺวา วิรชํ วีตมลํ ธมฺมจกฺขุํ อุทปาทิ—",
"pli-tv-kd1:23.5.7":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd1:23.5.8":	"“เอเสว ธมฺโม ยทิ ตาวเทว, ",
"pli-tv-kd1:23.5.9":	"ปจฺจพฺยตฺถ ปทมโสกํ; ",
"pli-tv-kd1:23.5.10":	"อทิฏฺฐํ อพฺภตีตํ, ",
"pli-tv-kd1:23.5.11":	"พหุเกหิ กปฺปนหุเตหี”ติฯ ",
"pli-tv-kd1:23.6.1":	"อถ โข สาริปุตฺโต ปริพฺพาชโก เยน โมคฺคลฺลาโน ปริพฺพาชโก เตนุปสงฺกมิฯ ",
"pli-tv-kd1:23.6.2":	"อทฺทสา โข โมคฺคลฺลาโน ปริพฺพาชโก สาริปุตฺตํ ปริพฺพาชกํ ทูรโตว อาคจฺฉนฺตํ, ทิสฺวาน สาริปุตฺตํ ปริพฺพาชกํ เอตทโวจ—",
"pli-tv-kd1:23.6.3":	"“วิปฺปสนฺนานิ โข เต, อาวุโส, อินฺทฺริยานิ, ปริสุทฺโธ ฉวิวณฺโณ ปริโยทาโตฯ ",
"pli-tv-kd1:23.6.4":	"กจฺจิ โน ตฺวํ, อาวุโส, อมตํ อธิคโต”ติ? ",
"pli-tv-kd1:23.6.5":	"“อามาวุโส, อมตํ อธิคโต”ติฯ ",
"pli-tv-kd1:23.6.6":	"“ยถากถํ ปน ตฺวํ, อาวุโส, อมตํ อธิคโต”ติ? ",
"pli-tv-kd1:23.7.1":	"“อิธาหํ, อาวุโส, อทฺทสํ อสฺสชึ ภิกฺขุํ ราชคเห ปิณฺฑาย จรนฺตํ ปาสาทิเกน อภิกฺกนฺเตน ปฏิกฺกนฺเตน อาโลกิเตน วิโลกิเตน สมิญฺชิเตน ปสาริเตน โอกฺขิตฺตจกฺขุํ อิริยาปถสมฺปนฺนํฯ ",
"pli-tv-kd1:23.7.2":	"ทิสฺวาน เม เอตทโหสิ—",
"pli-tv-kd1:23.7.3":	"‘เย วต โลเก อรหนฺโต วา อรหตฺตมคฺคํ วา สมาปนฺนา, อยํ เตสํ ภิกฺขุ อญฺญตโรฯ ",
"pli-tv-kd1:23.7.4":	"ยนฺนูนาหํ อิมํ ภิกฺขุํ อุปสงฺกมิตฺวา ปุจฺเฉยฺยํ—",
"pli-tv-kd1:23.7.5":	"กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี’ติฯ ",
"pli-tv-kd1:23.8.1":	"ตสฺส มยฺหํ, อาวุโส, เอตทโหสิ—",
"pli-tv-kd1:23.8.2":	"‘อกาโล โข อิมํ ภิกฺขุํ ปุจฺฉิตุํ อนฺตรฆรํ ปวิฏฺโฐ ปิณฺฑาย จรติ, ยนฺนูนาหํ อิมํ ภิกฺขุํ ปิฏฺฐิโต ปิฏฺฐิโต อนุพนฺเธยฺยํ อตฺถิเกหิ อุปญฺญาตํ มคฺคนฺ’ติฯ ",
"pli-tv-kd1:23.8.3":	"อถ โข, อาวุโส, อสฺสชิ ภิกฺขุ ราชคเห ปิณฺฑาย จริตฺวา ปิณฺฑปาตํ อาทาย ปฏิกฺกมิฯ ",
"pli-tv-kd1:23.8.4":	"อถ ขฺวาหํ, อาวุโส, เยน อสฺสชิ ภิกฺขุ เตนุปสงฺกมึ, อุปสงฺกมิตฺวา อสฺสชินา ภิกฺขุนา สทฺธึ สมฺโมทึ, สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสึฯ ",
"pli-tv-kd1:23.8.5":	"เอกมนฺตํ ฐิโต โข อหํ, อาวุโส, อสฺสชึ ภิกฺขุํ เอตทโวจํ—",
"pli-tv-kd1:23.8.6":	"‘วิปฺปสนฺนานิ โข เต, อาวุโส, อินฺทฺริยานิ, ปริสุทฺโธ ฉวิวณฺโณ ปริโยทาโตฯ ",
"pli-tv-kd1:23.9.1":	"กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี’ติ? ",
"pli-tv-kd1:23.9.2":	"‘อตฺถาวุโส, มหาสมโณ สกฺยปุตฺโต สกฺยกุลา ปพฺพชิโต, ตาหํ ภควนฺตํ อุทฺทิสฺส ปพฺพชิโต, โส จ เม ภควา สตฺถา, ตสฺส จาหํ ภควโต ธมฺมํ โรเจมี’ติฯ ",
"pli-tv-kd1:23.9.3":	"‘กึวาที ปนายสฺมโต สตฺถา กิมกฺขายี’ติฯ ",
"pli-tv-kd1:23.9.4":	"‘อหํ โข, อาวุโส, นโว อจิรปพฺพชิโต อธุนาคโต อิมํ ธมฺมวินยํ, น ตาหํ สกฺโกมิ วิตฺถาเรน ธมฺมํ เทเสตุํ, อปิ จ เต สงฺขิตฺเตน อตฺถํ วกฺขามี’ติฯ ",
"pli-tv-kd1:23.9.5":	"อถ ขฺวาหํ, อาวุโส, อสฺสชึ ภิกฺขุํ เอตทโวจํ—",
"pli-tv-kd1:23.9.6":	"‘โหตุ, อาวุโส, ",
"pli-tv-kd1:23.9.7":	"อปฺปํ วา พหุํ วา ภาสสฺสุ, ",
"pli-tv-kd1:23.9.8":	"อตฺถํเยว เม พฺรูหิ; ",
"pli-tv-kd1:23.9.9":	"อตฺเถเนว เม อตฺโถ, ",
"pli-tv-kd1:23.9.10":	"กึ กาหสิ พฺยญฺชนํ พหุนฺ’ติฯ ",
"pli-tv-kd1:23.10.1":	"อถ โข, อาวุโส, อสฺสชิ ภิกฺขุ อิมํ ธมฺมปริยายํ อภาสิ—",
"pli-tv-kd1:23.10.2":	"‘เย ธมฺมา เหตุปฺปภวา, ",
"pli-tv-kd1:23.10.3":	"เตสํ เหตุํ ตถาคโต อาห; ",
"pli-tv-kd1:23.10.4":	"เตสญฺจ โย นิโรโธ, ",
"pli-tv-kd1:23.10.5":	"เอวํวาที มหาสมโณ’”ติฯ ",
"pli-tv-kd1:23.10.6":	"อถ โข โมคฺคลฺลานสฺส ปริพฺพาชกสฺส อิมํ ธมฺมปริยายํ สุตฺวา วิรชํ วีตมลํ ธมฺมจกฺขุํ อุทปาทิ—",
"pli-tv-kd1:23.10.7":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺติฯ ",
"pli-tv-kd1:23.10.8":	"เอเสว ธมฺโม ยทิ ตาวเทว, ",
"pli-tv-kd1:23.10.9":	"ปจฺจพฺยตฺถ ปทมโสกํ; ",
"pli-tv-kd1:23.10.10":	"อทิฏฺฐํ อพฺภตีตํ, ",
"pli-tv-kd1:23.10.11":	"พหุเกหิ กปฺปนหุเตหี”ติฯ ",
"pli-tv-kd1:24.1.1":	"อถ โข โมคฺคลฺลาโน ปริพฺพาชโก สาริปุตฺตํ ปริพฺพาชกํ เอตทโวจ—",
"pli-tv-kd1:24.1.2":	"“คจฺฉาม มยํ, อาวุโส, ภควโต สนฺติเก, โส โน ภควา สตฺถา”ติฯ ",
"pli-tv-kd1:24.1.3":	"“อิมานิ โข, อาวุโส, อฑฺฒเตยฺยานิ ปริพฺพาชกสตานิ อเมฺห นิสฺสาย อเมฺห สมฺปสฺสนฺตา อิธ วิหรนฺติ, เตปิ ตาว อปโลเกมฯ ",
"pli-tv-kd1:24.1.4":	"ยถา เต มญฺญิสฺสนฺติ, ตถา เต กริสฺสนฺตี”ติฯ ",
"pli-tv-kd1:24.1.5":	"อถ โข สาริปุตฺตโมคฺคลฺลานา เยน เต ปริพฺพาชกา เตนุปสงฺกมึสุ, อุปสงฺกมิตฺวา เต ปริพฺพาชเก เอตทโวจุํ—",
"pli-tv-kd1:24.1.6":	"“คจฺฉาม มยํ, อาวุโส, ภควโต สนฺติเก, โส โน ภควา สตฺถา”ติฯ ",
"pli-tv-kd1:24.1.7":	"“มยํ อายสฺมนฺเต นิสฺสาย อายสฺมนฺเต สมฺปสฺสนฺตา อิธ วิหราม, สเจ อายสฺมนฺตา มหาสมเณ พฺรหฺมจริยํ จริสฺสนฺติ, สพฺเพว มยํ มหาสมเณ พฺรหฺมจริยํ จริสฺสามา”ติฯ ",
"pli-tv-kd1:24.2.1":	"อถ โข สาริปุตฺตโมคฺคลฺลานา เยน สญฺจโย ปริพฺพาชโก เตนุปสงฺกมึสุ, อุปสงฺกมิตฺวา สญฺจยํ ปริพฺพาชกํ เอตทโวจุํ—",
"pli-tv-kd1:24.2.2":	"“คจฺฉาม มยํ, อาวุโส, ภควโต สนฺติเก, โส โน ภควา สตฺถา”ติฯ ",
"pli-tv-kd1:24.2.3":	"“อลํ, อาวุโส, มา อคมิตฺถ, สพฺเพว ตโย อิมํ คณํ ปริหริสฺสามา”ติฯ ",
"pli-tv-kd1:24.2.4":	"ทุติยมฺปิ โข …เป… ",
"pli-tv-kd1:24.2.5":	"ตติยมฺปิ โข สาริปุตฺตโมคฺคลฺลานา สญฺจยํ ปริพฺพาชกํ เอตทโวจุํ—",
"pli-tv-kd1:24.2.6":	"“คจฺฉาม มยํ, อาวุโส, ภควโต สนฺติเก, โส โน ภควา สตฺถา”ติฯ ",
"pli-tv-kd1:24.2.7":	"“อลํ, อาวุโส, มา อคมิตฺถ, สพฺเพว ตโย อิมํ คณํ ปริหริสฺสามา”ติฯ ",
"pli-tv-kd1:24.3.1":	"อถ โข สาริปุตฺตโมคฺคลฺลานา ตานิ อฑฺฒเตยฺยานิ ปริพฺพาชกสตานิ อาทาย เยน เวฬุวนํ เตนุปสงฺกมึสุฯ ",
"pli-tv-kd1:24.3.2":	"สญฺจยสฺส ปน ปริพฺพาชกสฺส ตตฺเถว อุณฺหํ โลหิตํ มุขโต อุคฺคญฺฉิฯ ",
"pli-tv-kd1:24.3.3":	"อทฺทสา โข ภควา สาริปุตฺตโมคฺคลฺลาเน ทูรโตว อาคจฺฉนฺเต, ทิสฺวาน ภิกฺขู อามนฺเตสิ—",
"pli-tv-kd1:24.3.4":	"“เอเต, ภิกฺขเว, เทฺว สหายกา อาคจฺฉนฺติ, โกลิโต อุปติโสฺส จฯ ",
"pli-tv-kd1:24.3.5":	"เอตํ เม สาวกยุคํ ภวิสฺสติ อคฺคํ ภทฺทยุคนฺ”ติฯ ",
"pli-tv-kd1:24.3.6":	"คมฺภีเร ญาณวิสเย, ",
"pli-tv-kd1:24.3.7":	"อนุตฺตเร อุปธิสงฺขเย; ",
"pli-tv-kd1:24.3.8":	"วิมุตฺเต อปฺปตฺเต เวฬุวนํ, ",
"pli-tv-kd1:24.3.9":	"อถ เน สตฺถา พฺยากาสิฯ ",
"pli-tv-kd1:24.3.10":	"“เอเต เทฺว สหายกา, ",
"pli-tv-kd1:24.3.11":	"อาคจฺฉนฺติ โกลิโต อุปติโสฺส จ; ",
"pli-tv-kd1:24.3.12":	"เอตํ เม สาวกยุคํ, ",
"pli-tv-kd1:24.3.13":	"ภวิสฺสติ อคฺคํ ภทฺทยุคนฺ”ติฯ ",
"pli-tv-kd1:24.4.1":	"อถ โข สาริปุตฺตโมคฺคลฺลานา เยน ภควา เตนุปสงฺกมึสุ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจุํ—",
"pli-tv-kd1:24.4.2":	"“ลเภยฺยาม มยํ, ภนฺเต, ภควโต สนฺติเก ปพฺพชฺชํ, ลเภยฺยาม อุปสมฺปทนฺ”ติฯ ",
"pli-tv-kd1:24.4.3":	"“เอถ ภิกฺขโว”ติ ภควา อโวจ—",
"pli-tv-kd1:24.4.4":	"“สฺวากฺขาโต ธมฺโม, จรถ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:24.4.5":	"สาว เตสํ อายสฺมนฺตานํ อุปสมฺปทา อโหสิฯ ",
"pli-tv-kd1:24.5.0":	"๑๔ฯ๑ฯ อภิญฺญาตานํปพฺพชฺชา ",
"pli-tv-kd1:24.5.1":	"เตน โข ปน สมเยน อภิญฺญาตา อภิญฺญาตา มาคธิกา กุลปุตฺตา ภควติ พฺรหฺมจริยํ จรนฺติฯ ",
"pli-tv-kd1:24.5.2":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:24.5.3":	"“อปุตฺตกตาย ปฏิปนฺโน สมโณ โคตโม, เวธพฺยาย ปฏิปนฺโน สมโณ โคตโม, กุลุปจฺเฉทาย ปฏิปนฺโน สมโณ โคตโม, อิทานิ อเนน ชฏิลสหสฺสํ ปพฺพาชิตํ, อิมานิ จ อฑฺฒเตยฺยานิ ปริพฺพาชกสตานิ สญฺจยานิ ปพฺพาชิตานิฯ ",
"pli-tv-kd1:24.5.4":	"อิเม จ อภิญฺญาตา อภิญฺญาตา มาคธิกา กุลปุตฺตา สมเณ โคตเม พฺรหฺมจริยํ จรนฺตี”ติฯ ",
"pli-tv-kd1:24.5.5":	"อปิสฺสุ ภิกฺขู ทิสฺวา อิมาย คาถาย โจเทนฺติ—",
"pli-tv-kd1:24.5.6":	"“อาคโต โข มหาสมโณ, ",
"pli-tv-kd1:24.5.7":	"มาคธานํ คิริพฺพชํ; ",
"pli-tv-kd1:24.5.8":	"สพฺเพ สญฺจเย เนตฺวาน, ",
"pli-tv-kd1:24.5.9":	"กํสุ ทานิ นยิสฺสตี”ติฯ ",
"pli-tv-kd1:24.6.1":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd1:24.6.2":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd1:24.6.3":	"“น, ภิกฺขเว, โส สทฺโท จิรํ ภวิสฺสติ, สตฺตาหเมว ภวิสฺสติ, สตฺตาหสฺส อจฺจเยน อนฺตรธายิสฺสติฯ ",
"pli-tv-kd1:24.6.4":	"เตน หิ, ภิกฺขเว, เย ตุเมฺห อิมาย คาถาย โจเทนฺติ—",
"pli-tv-kd1:24.6.5":	"‘อาคโต โข มหาสมโณ, ",
"pli-tv-kd1:24.6.6":	"มาคธานํ คิริพฺพชํ; ",
"pli-tv-kd1:24.6.7":	"สพฺเพ สญฺจเย เนตฺวาน, ",
"pli-tv-kd1:24.6.8":	"กํสุ ทานิ นยิสฺสตี’ติฯ ",
"pli-tv-kd1:24.6.9":	"เต ตุเมฺห อิมาย คาถาย ปฏิโจเทถ—",
"pli-tv-kd1:24.6.10":	"‘นยนฺติ เว มหาวีรา, ",
"pli-tv-kd1:24.6.11":	"สทฺธมฺเมน ตถาคตา; ",
"pli-tv-kd1:24.6.12":	"ธมฺเมน นยมานานํ, ",
"pli-tv-kd1:24.6.13":	"กา อุสูยา วิชานตนฺ’”ติฯ ",
"pli-tv-kd1:24.7.1":	"เตน โข ปน สมเยน มนุสฺสา ภิกฺขู ทิสฺวา อิมาย คาถาย โจเทนฺติ—",
"pli-tv-kd1:24.7.2":	"“อาคโต โข มหาสมโณ, ",
"pli-tv-kd1:24.7.3":	"มาคธานํ คิริพฺพชํ; ",
"pli-tv-kd1:24.7.4":	"สพฺเพ สญฺจเย เนตฺวาน, ",
"pli-tv-kd1:24.7.5":	"กํสุ ทานิ นยิสฺสตี”ติฯ ",
"pli-tv-kd1:24.7.6":	"ภิกฺขู เต มนุเสฺส อิมาย คาถาย ปฏิโจเทนฺติ—",
"pli-tv-kd1:24.7.7":	"“นยนฺติ เว มหาวีรา, ",
"pli-tv-kd1:24.7.8":	"สทฺธมฺเมน ตถาคตา; ",
"pli-tv-kd1:24.7.9":	"ธมฺเมน นยมานานํ, ",
"pli-tv-kd1:24.7.10":	"กา อุสูยา วิชานตนฺ”ติฯ ",
"pli-tv-kd1:24.7.11":	"มนุสฺสา ธมฺเมน กิร สมณา สกฺยปุตฺติยา เนนฺติ โน อธมฺเมนาติ สตฺตาหเมว โส สทฺโท อโหสิ, สตฺตาหสฺส อจฺจเยน อนฺตรธายิฯ ",
"pli-tv-kd1:24.7.12":	"สาริปุตฺตโมคฺคลฺลานปพฺพชฺชากถา นิฏฺฐิตาฯ ",
"pli-tv-kd1:24.7.13":	"จตุตฺถภาณวาโร นิฏฺฐิโตฯ ",
"pli-tv-kd1:25.1.0":	"๑๕ฯ อุปชฺฌายวตฺตกถา ",
"pli-tv-kd1:25.1.1":	"เตน โข ปน สมเยน ภิกฺขู อนุปชฺฌายกา อนาจริยกา อโนวทิยมานา อนนุสาสิยมานา ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จรนฺติ; ",
"pli-tv-kd1:25.1.2":	"มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมนฺติ, อุปริขาทนีเยปิ อุตฺติฏฺฐปตฺตํ อุปนาเมนฺติ, อุปริสายนีเยปิ อุตฺติฏฺฐปตฺตํ อุปนาเมนฺติ, อุปริปานีเยปิ อุตฺติฏฺฐปตฺตํ อุปนาเมนฺติ; ",
"pli-tv-kd1:25.1.3":	"สามํ สูปมฺปิ โอทนมฺปิ วิญฺญาเปตฺวา ภุญฺชนฺติ; ",
"pli-tv-kd1:25.1.4":	"ภตฺตคฺเคปิ อุจฺจาสทฺทา มหาสทฺทา วิหรนฺติฯ ",
"pli-tv-kd1:25.2.1":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:25.2.2":	"“กถญฺหิ นาม สมณา สกฺยปุตฺติยา ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ; ",
"pli-tv-kd1:25.2.3":	"มนุสฺสานํ ภุญฺชมานานํ, อุปริโภชเนปิ อุตฺติฏฺฐปตฺตํ อุปนาเมสฺสนฺติ, อุปริขาทนีเยปิ อุตฺติฏฺฐปตฺตํ อุปนาเมสฺสนฺติ, อุปริสายนีเยปิ อุตฺติฏฺฐปตฺตํ อุปนาเมสฺสนฺติ, อุปริปานีเยปิ อุตฺติฏฺฐปตฺตํ อุปนาเมสฺสนฺติ; ",
"pli-tv-kd1:25.2.4":	"สามํ สูปมฺปิ โอทนมฺปิ วิญฺญาเปตฺวา ภุญฺชิสฺสนฺติ; ",
"pli-tv-kd1:25.2.5":	"ภตฺตคฺเคปิ อุจฺจาสทฺทา มหาสทฺทา วิหริสฺสนฺติ เสยฺยถาปิ พฺราหฺมณา พฺราหฺมณโภชเน”ติฯ ",
"pli-tv-kd1:25.3.1":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd1:25.3.2":	"เย เต ภิกฺขู อปฺปิจฺฉา สนฺตุฏฺฐา ลชฺชิโน กุกฺกุจฺจกา สิกฺขากามา, เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:25.3.3":	"“กถญฺหิ นาม ภิกฺขู ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ; ",
"pli-tv-kd1:25.3.4":	"มนุสฺสานํ ภุญฺชมานานํ, อุปริโภชเนปิ อุตฺติฏฺฐปตฺตํ อุปนาเมสฺสนฺติ, อุปริขาทนีเยปิ อุตฺติฏฺฐปตฺตํ อุปนาเมสฺสนฺติ, อุปริสายนีเยปิ อุตฺติฏฺฐปตฺตํ อุปนาเมสฺสนฺติ, อุปริปานีเยปิ อุตฺติฏฺฐปตฺตํ อุปนาเมสฺสนฺติ; ",
"pli-tv-kd1:25.3.5":	"สามํ สูปมฺปิ โอทนมฺปิ วิญฺญาเปตฺวา ภุญฺชิสฺสนฺติ; ",
"pli-tv-kd1:25.3.6":	"ภตฺตคฺเคปิ อุจฺจาสทฺทา มหาสทฺทา วิหริสฺสนฺตี”ติฯ ",
"pli-tv-kd1:25.4.1":	"อถ โข เต ภิกฺขู …เป… ",
"pli-tv-kd1:25.4.2":	"ภควโต เอตมตฺถํ อาโรเจสุํฯ ",
"pli-tv-kd1:25.4.3":	"อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ—",
"pli-tv-kd1:25.4.4":	"“สจฺจํ กิร, ภิกฺขเว, ภิกฺขู ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จรนฺติ, มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมนฺติ, อุปริขาทนีเยปิ อุตฺติฏฺฐปตฺตํ อุปนาเมนฺติ, อุปริสายนีเยปิ อุตฺติฏฺฐปตฺตํ อุปนาเมนฺติ, อุปริปานีเยปิ อุตฺติฏฺฐปตฺตํ อุปนาเมนฺติ, สามํ สูปมฺปิ โอทนมฺปิ วิญฺญาเปตฺวา ภุญฺชนฺติ, ภตฺตคฺเคปิ อุจฺจาสทฺทา มหาสทฺทา วิหรนฺตี”ติ? ",
"pli-tv-kd1:25.4.5":	"“สจฺจํ, ภควา”ติฯ ",
"pli-tv-kd1:25.5.1":	"วิครหิ พุทฺโธ ภควา—",
"pli-tv-kd1:25.5.2":	"“อนนุจฺฉวิกํ, ภิกฺขเว, เตสํ โมฆปุริสานํ อนนุโลมิกํ อปฺปติรูปํ อสฺสามณกํ อกปฺปิยํ อกรณียํฯ ",
"pli-tv-kd1:25.5.3":	"กถญฺหิ นาม เต, ภิกฺขเว, โมฆปุริสา ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ, มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมสฺสนฺติ, อุปริขาทนีเยปิ อุตฺติฏฺฐปตฺตํ อุปนาเมสฺสนฺติ, อุปริสายนีเยปิ อุตฺติฏฺฐปตฺตํ อุปนาเมสฺสนฺติ, อุปริปานีเยปิ อุตฺติฏฺฐปตฺตํ อุปนาเมสฺสนฺติ, สามํ สูปมฺปิ โอทนมฺปิ วิญฺญาเปตฺวา ภุญฺชิสฺสนฺติ, ภตฺตคฺเคปิ อุจฺจาสทฺทา มหาสทฺทา วิหริสฺสนฺติฯ ",
"pli-tv-kd1:25.5.4":	"เนตํ, ภิกฺขเว, อปฺปสนฺนานํ วา ปสาทาย, ปสนฺนานํ วา ภิโยฺยภาวายฯ ",
"pli-tv-kd1:25.5.5":	"อถ เขฺวตํ, ภิกฺขเว, อปฺปสนฺนานญฺเจว อปฺปสาทาย, ปสนฺนานญฺจ เอกจฺจานํ อญฺญถตฺตายา”ติฯ ",
"pli-tv-kd1:25.6.1":	"อถ โข ภควา เต ภิกฺขู อเนกปริยาเยน วิครหิตฺวา ทุพฺภรตาย ทุปฺโปสตาย มหิจฺฉตาย อสนฺตุฏฺฐิตาย สงฺคณิกาย โกสชฺชสฺส อวณฺณํ ภาสิตฺวา อเนกปริยาเยน สุภรตาย สุโปสตาย อปฺปิจฺฉสฺส สนฺตุฏฺฐสฺส สเลฺลขสฺส ธุตสฺส ปาสาทิกสฺส อปจยสฺส วีริยารมฺภสฺส วณฺณํ ภาสิตฺวา ภิกฺขูนํ ตทนุจฺฉวิกํ ตทนุโลมิกํ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:25.6.2":	"“อนุชานามิ, ภิกฺขเว, อุปชฺฌายํฯ ",
"pli-tv-kd1:25.6.3":	"อุปชฺฌาโย, ภิกฺขเว, สทฺธิวิหาริกมฺหิ ปุตฺตจิตฺตํ อุปฏฺฐเปสฺสติ, สทฺธิวิหาริโก อุปชฺฌายมฺหิ ปิตุจิตฺตํ อุปฏฺฐเปสฺสติฯ ",
"pli-tv-kd1:25.6.4":	"เอวํ เต อญฺญมญฺญํ สคารวา สปฺปติสฺสา สภาควุตฺติโน วิหรนฺตา อิมสฺมึ ธมฺมวินเย วุฑฺฒึ วิรุฬฺหึ เวปุลฺลํ อาปชฺชิสฺสนฺติฯ ",
"pli-tv-kd1:25.7.1":	"เอวญฺจ ปน, ภิกฺขเว, อุปชฺฌาโย คเหตพฺโพ—",
"pli-tv-kd1:25.7.2":	"เอกํสํ อุตฺตราสงฺคํ กริตฺวา ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd1:25.7.3":	"‘อุปชฺฌาโย เม, ภนฺเต, โหหิ; ",
"pli-tv-kd1:25.7.4":	"อุปชฺฌาโย เม, ภนฺเต, โหหิ; ",
"pli-tv-kd1:25.7.5":	"อุปชฺฌาโย เม, ภนฺเต, โหหี’ติฯ ",
"pli-tv-kd1:25.7.6":	"สาหูติ วา ลหูติ วา โอปายิกนฺติ วา ปติรูปนฺติ วา ปาสาทิเกน สมฺปาเทหีติ วา กาเยน วิญฺญาเปติ, วาจาย วิญฺญาเปติ, กาเยน วาจาย วิญฺญาเปติ, คหิโต โหติ อุปชฺฌาโย; ",
"pli-tv-kd1:25.7.7":	"น กาเยน วิญฺญาเปติ, น วาจาย วิญฺญาเปติ, น กาเยน วาจาย วิญฺญาเปติ, น คหิโต โหติ อุปชฺฌาโยฯ ",
"pli-tv-kd1:25.8.1":	"สทฺธิวิหาริเกน, ภิกฺขเว, อุปชฺฌายมฺหิ สมฺมา วตฺติตพฺพํฯ ",
"pli-tv-kd1:25.8.2":	"ตตฺรายํ สมฺมาวตฺตนา—",
"pli-tv-kd1:25.8.3.1":	"กาลเสฺสว วุฏฺฐาย อุปาหนา โอมุญฺจิตฺวา เอกํสํ อุตฺตราสงฺคํ กริตฺวา ทนฺตกฏฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ ",
"pli-tv-kd1:25.8.4":	"สเจ ยาคุ โหติ, ภาชนํ โธวิตฺวา ยาคุ อุปนาเมตพฺพาฯ ",
"pli-tv-kd1:25.8.5":	"ยาคุํ ปีตสฺส อุทกํ ทตฺวา ภาชนํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา ปฏิสาเมตพฺพํฯ ",
"pli-tv-kd1:25.8.6":	"อุปชฺฌายมฺหิ วุฏฺฐิเต อาสนํ อุทฺธริตพฺพํฯ ",
"pli-tv-kd1:25.8.7":	"สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
"pli-tv-kd1:25.9.1":	"สเจ อุปชฺฌาโย คามํ ปวิสิตุกาโม โหติ, นิวาสนํ ทาตพฺพํ, ปฏินิวาสนํ ปฏิคฺคเหตพฺพํ, กายพนฺธนํ ทาตพฺพํ, สคุณํ กตฺวา สงฺฆาฏิโย ทาตพฺพา, โธวิตฺวา ปตฺโต โสทโก ทาตพฺโพฯ ",
"pli-tv-kd1:25.9.2":	"สเจ อุปชฺฌาโย ปจฺฉาสมณํ อากงฺขติ, ติมณฺฑลํ ปฏิจฺฉาเทนฺเตน ปริมณฺฑลํ นิวาเสตฺวา กายพนฺธนํ พนฺธิตฺวา สคุณํ กตฺวา สงฺฆาฏิโย ปารุปิตฺวา คณฺฐิกํ ปฏิมุญฺจิตฺวา โธวิตฺวา ปตฺตํ คเหตฺวา อุปชฺฌายสฺส ปจฺฉาสมเณน โหตพฺพํฯ ",
"pli-tv-kd1:25.10.1":	"นาติทูเร คนฺตพฺพํ, นาจฺจาสนฺเน คนฺตพฺพํ, ปตฺตปริยาปนฺนํ ปฏิคฺคเหตพฺพํฯ ",
"pli-tv-kd1:25.10.2":	"น อุปชฺฌายสฺส ภณมานสฺส อนฺตรนฺตรา กถา โอปาเตตพฺพาฯ ",
"pli-tv-kd1:25.10.3":	"อุปชฺฌาโย อาปตฺติสามนฺตา ภณมาโน นิวาเรตพฺโพฯ ",
"pli-tv-kd1:25.10.4":	"นิวตฺตนฺเตน ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, ปจฺจุคฺคนฺตฺวา ปตฺตจีวรํ ปฏิคฺคเหตพฺพํ, ปฏินิวาสนํ ทาตพฺพํ, นิวาสนํ ปฏิคฺคเหตพฺพํฯ ",
"pli-tv-kd1:25.10.5":	"สเจ จีวรํ สินฺนํ โหติ, มุหุตฺตํ อุเณฺห โอตาเปตพฺพํ, น จ อุเณฺห จีวรํ นิทหิตพฺพํ; ",
"pli-tv-kd1:25.10.6":	"จีวรํ สงฺฆริตพฺพํ, จีวรํ สงฺฆรนฺเตน จตุรงฺคุลํ กณฺณํ อุสฺสาเรตฺวา จีวรํ สงฺฆริตพฺพํ—",
"pli-tv-kd1:25.10.7":	"มา มชฺเฌ ภงฺโค อโหสีติฯ ",
"pli-tv-kd1:25.10.8":	"โอโภเค กายพนฺธนํ กาตพฺพํฯ ",
"pli-tv-kd1:25.10.9":	"สเจ ปิณฺฑปาโต โหติ, อุปชฺฌาโย จ ภุญฺชิตุกาโม โหติ, อุทกํ ทตฺวา ปิณฺฑปาโต อุปนาเมตพฺโพฯ ",
"pli-tv-kd1:25.11.1":	"อุปชฺฌาโย ปานีเยน ปุจฺฉิตพฺโพฯ ",
"pli-tv-kd1:25.11.2":	"ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ, น จ อุเณฺห ปตฺโต นิทหิตพฺโพฯ ",
"pli-tv-kd1:25.11.3":	"ปตฺตจีวรํ นิกฺขิปิตพฺพํฯ ",
"pli-tv-kd1:25.11.4":	"ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
"pli-tv-kd1:25.11.5":	"น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
"pli-tv-kd1:25.11.6":	"จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
"pli-tv-kd1:25.11.7":	"อุปชฺฌายมฺหิ วุฏฺฐิเต อาสนํ อุทฺธริตพฺพํ, ปาโททกํ ปาทปีฐํ ปาทกถลิกํ ปฏิสาเมตพฺพํฯ ",
"pli-tv-kd1:25.11.8":	"สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
"pli-tv-kd1:25.12.1":	"สเจ อุปชฺฌาโย นหายิตุกาโม โหติ, นหานํ ปฏิยาเทตพฺพํฯ ",
"pli-tv-kd1:25.12.2":	"สเจ สีเตน อตฺโถ โหติ, สีตํ ปฏิยาเทตพฺพํฯ ",
"pli-tv-kd1:25.12.3":	"สเจ อุเณฺหน อตฺโถ โหติ, อุณฺหํ ปฏิยาเทตพฺพํฯ ",
"pli-tv-kd1:25.12.4":	"สเจ อุปชฺฌาโย ชนฺตาฆรํ ปวิสิตุกาโม โหติ, จุณฺณํ สนฺเนตพฺพํ, มตฺติกา เตเมตพฺพา, ชนฺตาฆรปีฐํ อาทาย อุปชฺฌายสฺส ปิฏฺฐิโต ปิฏฺฐิโต คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ, จุณฺณํ ทาตพฺพํ, มตฺติกา ทาตพฺพาฯ ",
"pli-tv-kd1:25.12.5":	"สเจ อุสฺสหติ, ชนฺตาฆรํ ปวิสิตพฺพํฯ ",
"pli-tv-kd1:25.12.6":	"ชนฺตาฆรํ ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ ปวิสิตพฺพํฯ ",
"pli-tv-kd1:25.13.1":	"น เถเร ภิกฺขู อนุปขชฺช นิสีทิตพฺพํฯ ",
"pli-tv-kd1:25.13.2":	"น นวา ภิกฺขู อาสเนน ปฏิพาหิตพฺพาฯ ",
"pli-tv-kd1:25.13.3":	"ชนฺตาฆเร อุปชฺฌายสฺส ปริกมฺมํ กาตพฺพํฯ ",
"pli-tv-kd1:25.13.4":	"ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํฯ ",
"pli-tv-kd1:25.13.5":	"อุทเกปิ อุปชฺฌายสฺส ปริกมฺมํ กาตพฺพํฯ ",
"pli-tv-kd1:25.13.6":	"นหาเตน ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา อุปชฺฌายสฺส คตฺตโต อุทกํ ปมชฺชิตพฺพํ, นิวาสนํ ทาตพฺพํ, สงฺฆาฏิ ทาตพฺพา, ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, อุปชฺฌาโย ปานีเยน ปุจฺฉิตพฺโพฯ ",
"pli-tv-kd1:25.14.1":	"สเจ อุทฺทิสาเปตุกาโม โหติ, อุทฺทิสิตพฺโพฯ ",
"pli-tv-kd1:25.14.2":	"สเจ ปริปุจฺฉิตุกาโม โหติ, ปริปุจฺฉิตพฺโพฯ ",
"pli-tv-kd1:25.14.3.1":	"ยสฺมึ วิหาเร อุปชฺฌาโย วิหรติ, สเจ โส วิหาโร อุกฺลาโป โหติ, สเจ อุสฺสหติ, โสเธตพฺโพฯ ",
"pli-tv-kd1:25.14.4":	"วิหารํ โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:25.14.5":	"นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:25.14.6":	"ภิสิพิพฺโพหนํ นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:25.15.1":	"มญฺโจ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺโพฯ ",
"pli-tv-kd1:25.15.2":	"ปีฐํ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:25.15.3":	"มญฺจปฏิปาทกา นีหริตฺวา เอกมนฺตํ นิกฺขิปิตพฺพาฯ ",
"pli-tv-kd1:25.15.4":	"เขฬมลฺลโก นีหริตฺวา เอกมนฺตํ นิกฺขิปิตพฺโพฯ ",
"pli-tv-kd1:25.15.5":	"อปเสฺสนผลกํ นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:25.15.6":	"ภูมตฺถรณํ ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:25.15.7":	"สเจ วิหาเร สนฺตานกํ โหติ, อุโลฺลกา ปฐมํ โอหาเรตพฺพํ, อาโลกสนฺธิกณฺณภาคา ปมชฺชิตพฺพาฯ ",
"pli-tv-kd1:25.15.8":	"สเจ เครุกปริกมฺมกตา ภิตฺติ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
"pli-tv-kd1:25.15.9":	"สเจ กาฬวณฺณกตา ภูมิ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
"pli-tv-kd1:25.15.10":	"สเจ อกตา โหติ ภูมิ, อุทเกน ปริปฺโผสิตฺวา สมฺมชฺชิตพฺพา—",
"pli-tv-kd1:25.15.11":	"มา วิหาโร รเชน อุหญฺญีติฯ ",
"pli-tv-kd1:25.15.12":	"สงฺการํ วิจินิตฺวา เอกมนฺตํ ฉฑฺเฑตพฺพํฯ ",
"pli-tv-kd1:25.16.1":	"ภูมตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:25.16.2":	"มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพาฯ ",
"pli-tv-kd1:25.16.3":	"มญฺโจ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺโพฯ ",
"pli-tv-kd1:25.16.4":	"ปีฐํ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:25.16.5":	"ภิสิพิพฺโพหนํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:25.16.6":	"นิสีทนปจฺจตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:25.16.7":	"เขฬมลฺลโก โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพฯ ",
"pli-tv-kd1:25.16.8":	"อปเสฺสนผลกํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํฯ ",
"pli-tv-kd1:25.17.1":	"ปตฺตจีวรํ นิกฺขิปิตพฺพํฯ ",
"pli-tv-kd1:25.17.2":	"ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
"pli-tv-kd1:25.17.3":	"น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
"pli-tv-kd1:25.17.4":	"จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
"pli-tv-kd1:25.18.1":	"สเจ ปุรตฺถิมา สรชา วาตา วายนฺติ, ปุรตฺถิมา วาตปานา ถเกตพฺพาฯ ",
"pli-tv-kd1:25.18.2":	"สเจ ปจฺฉิมา สรชา วาตา วายนฺติ, ปจฺฉิมา วาตปานา ถเกตพฺพาฯ ",
"pli-tv-kd1:25.18.3":	"สเจ อุตฺตรา สรชา วาตา วายนฺติ, อุตฺตรา วาตปานา ถเกตพฺพาฯ ",
"pli-tv-kd1:25.18.4":	"สเจ ทกฺขิณา สรชา วาตา วายนฺติ, ทกฺขิณา วาตปานา ถเกตพฺพาฯ ",
"pli-tv-kd1:25.18.5":	"สเจ สีตกาโล โหติ, ทิวา วาตปานา วิวริตพฺพา, รตฺตึ ถเกตพฺพาฯ ",
"pli-tv-kd1:25.18.6":	"สเจ อุณฺหกาโล โหติ, ทิวา วาตปานา ถเกตพฺพา, รตฺตึ วิวริตพฺพาฯ ",
"pli-tv-kd1:25.19.1":	"สเจ ปริเวณํ อุกฺลาปํ โหติ, ปริเวณํ สมฺมชฺชิตพฺพํฯ ",
"pli-tv-kd1:25.19.2":	"สเจ โกฏฺฐโก อุกฺลาโป โหติ, โกฏฺฐโก สมฺมชฺชิตพฺโพฯ ",
"pli-tv-kd1:25.19.3":	"สเจ อุปฏฺฐานสาลา อุกฺลาปา โหติ, อุปฏฺฐานสาลา สมฺมชฺชิตพฺพาฯ ",
"pli-tv-kd1:25.19.4":	"สเจ อคฺคิสาลา อุกฺลาปา โหติ, อคฺคิสาลา สมฺมชฺชิตพฺพาฯ ",
"pli-tv-kd1:25.19.5":	"สเจ วจฺจกุฏิ อุกฺลาปา โหติ, วจฺจกุฏิ สมฺมชฺชิตพฺพาฯ ",
"pli-tv-kd1:25.19.6":	"สเจ ปานียํ น โหติ, ปานียํ อุปฏฺฐาเปตพฺพํฯ ",
"pli-tv-kd1:25.19.7":	"สเจ ปริโภชนียํ น โหติ, ปริโภชนียํ อุปฏฺฐาเปตพฺพํฯ ",
"pli-tv-kd1:25.19.8":	"สเจ อาจมนกุมฺภิยา อุทกํ น โหติ, อาจมนกุมฺภิยา อุทกํ อาสิญฺจิตพฺพํฯ ",
"pli-tv-kd1:25.20.1":	"สเจ อุปชฺฌายสฺส อนภิรติ อุปฺปนฺนา โหติ, สทฺธิวิหาริเกน วูปกาเสตพฺโพ, วูปกาสาเปตพฺโพ, ธมฺมกถา วาสฺส กาตพฺพาฯ ",
"pli-tv-kd1:25.20.2":	"สเจ อุปชฺฌายสฺส กุกฺกุจฺจํ อุปฺปนฺนํ โหติ, สทฺธิวิหาริเกน วิโนเทตพฺพํ, วิโนทาเปตพฺพํ, ธมฺมกถา วาสฺส กาตพฺพาฯ ",
"pli-tv-kd1:25.20.3":	"สเจ อุปชฺฌายสฺส ทิฏฺฐิคตํ อุปฺปนฺนํ โหติ, สทฺธิวิหาริเกน วิเวเจตพฺพํ, วิเวจาเปตพฺพํ, ธมฺมกถา วาสฺส กาตพฺพาฯ ",
"pli-tv-kd1:25.21.1":	"สเจ อุปชฺฌาโย ครุธมฺมํ อชฺฌาปนฺโน โหติ ปริวาสารโห, สทฺธิวิหาริเกน อุสฺสุกฺกํ กาตพฺพํ—",
"pli-tv-kd1:25.21.2":	"กินฺติ นุ โข สงฺโฆ อุปชฺฌายสฺส ปริวาสํ ทเทยฺยาติฯ ",
"pli-tv-kd1:25.21.3":	"สเจ อุปชฺฌาโย มูลายปฏิกสฺสนารโห โหติ, สทฺธิวิหาริเกน อุสฺสุกฺกํ กาตพฺพํ—",
"pli-tv-kd1:25.21.4":	"กินฺติ นุ โข สงฺโฆ อุปชฺฌายํ มูลาย ปฏิกเสฺสยฺยาติฯ ",
"pli-tv-kd1:25.21.5":	"สเจ อุปชฺฌาโย มานตฺตารโห โหติ, สทฺธิวิหาริเกน อุสฺสุกฺกํ กาตพฺพํ—",
"pli-tv-kd1:25.21.6":	"กินฺติ นุ โข สงฺโฆ อุปชฺฌายสฺส มานตฺตํ ทเทยฺยาติฯ ",
"pli-tv-kd1:25.21.7":	"สเจ อุปชฺฌาโย อพฺภานารโห โหติ, สทฺธิวิหาริเกน อุสฺสุกฺกํ กาตพฺพํ—",
"pli-tv-kd1:25.21.8":	"กินฺติ นุ โข สงฺโฆ อุปชฺฌายํ อพฺเภยฺยาติฯ ",
"pli-tv-kd1:25.22.1":	"สเจ สงฺโฆ อุปชฺฌายสฺส กมฺมํ กตฺตุกาโม โหติ ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, สทฺธิวิหาริเกน อุสฺสุกฺกํ กาตพฺพํ—",
"pli-tv-kd1:25.22.2":	"กินฺติ นุ โข สงฺโฆ อุปชฺฌายสฺส กมฺมํ น กเรยฺย ลหุกาย วา ปริณาเมยฺยาติฯ ",
"pli-tv-kd1:25.22.3":	"กตํ วา ปนสฺส โหติ สงฺเฆน กมฺมํ ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, สทฺธิวิหาริเกน อุสฺสุกฺกํ กาตพฺพํ—",
"pli-tv-kd1:25.22.4":	"กินฺติ นุ โข อุปชฺฌาโย สมฺมา วตฺเตยฺย, โลมํ ปาเตยฺย, เนตฺถารํ วตฺเตยฺย, สงฺโฆ ตํ กมฺมํ ปฏิปฺปสฺสมฺเภยฺยาติฯ ",
"pli-tv-kd1:25.23.1":	"สเจ อุปชฺฌายสฺส จีวรํ โธวิตพฺพํ โหติ, สทฺธิวิหาริเกน โธวิตพฺพํ, อุสฺสุกฺกํ วา กาตพฺพํ—",
"pli-tv-kd1:25.23.2":	"กินฺติ นุ โข อุปชฺฌายสฺส จีวรํ โธวิเยถาติฯ ",
"pli-tv-kd1:25.23.3":	"สเจ อุปชฺฌายสฺส จีวรํ กาตพฺพํ โหติ, สทฺธิวิหาริเกน กาตพฺพํ, อุสฺสุกฺกํ วา กาตพฺพํ—",
"pli-tv-kd1:25.23.4":	"กินฺติ นุ โข อุปชฺฌายสฺส จีวรํ กริเยถาติฯ ",
"pli-tv-kd1:25.23.5":	"สเจ อุปชฺฌายสฺส รชนํ ปจิตพฺพํ โหติ, สทฺธิวิหาริเกน ปจิตพฺพํ, อุสฺสุกฺกํ วา กาตพฺพํ—",
"pli-tv-kd1:25.23.6":	"กินฺติ นุ โข อุปชฺฌายสฺส รชนํ ปจิเยถาติฯ ",
"pli-tv-kd1:25.23.7":	"สเจ อุปชฺฌายสฺส จีวรํ รชิตพฺพํ โหติ, สทฺธิวิหาริเกน รชิตพฺพํ, อุสฺสุกฺกํ วา กาตพฺพํ—",
"pli-tv-kd1:25.23.8":	"กินฺติ นุ โข อุปชฺฌายสฺส จีวรํ รชิเยถาติฯ ",
"pli-tv-kd1:25.23.9":	"จีวรํ รชนฺเตน สาธุกํ สมฺปริวตฺตกํ สมฺปริวตฺตกํ รชิตพฺพํ, น จ อจฺฉินฺเน เถเว ปกฺกมิตพฺพํฯ ",
"pli-tv-kd1:25.24.1":	"น อุปชฺฌายํ อนาปุจฺฉา เอกจฺจสฺส ปตฺโต ทาตพฺโพ, น เอกจฺจสฺส ปตฺโต ปฏิคฺคเหตพฺโพ; ",
"pli-tv-kd1:25.24.2":	"น เอกจฺจสฺส จีวรํ ทาตพฺพํ, น เอกจฺจสฺส จีวรํ ปฏิคฺคเหตพฺพํ; ",
"pli-tv-kd1:25.24.3":	"น เอกจฺจสฺส ปริกฺขาโร ทาตพฺโพ, น เอกจฺจสฺส ปริกฺขาโร ปฏิคฺคเหตพฺโพ; ",
"pli-tv-kd1:25.24.4":	"น เอกจฺจสฺส เกสา เฉเทตพฺพา, น เอกจฺเจน เกสา เฉทาเปตพฺพา; ",
"pli-tv-kd1:25.24.5":	"น เอกจฺจสฺส ปริกมฺมํ กาตพฺพํ, น เอกจฺเจน ปริกมฺมํ การาเปตพฺพํ; ",
"pli-tv-kd1:25.24.6":	"น เอกจฺจสฺส เวยฺยาวจฺโจ กาตพฺโพ, น เอกจฺเจน เวยฺยาวจฺโจ การาเปตพฺโพ; ",
"pli-tv-kd1:25.24.7":	"น เอกจฺจสฺส ปจฺฉาสมเณน โหตพฺพํ, น เอกจฺโจ ปจฺฉาสมโณ อาทาตพฺโพ; ",
"pli-tv-kd1:25.24.8":	"น เอกจฺจสฺส ปิณฺฑปาโต นีหริตพฺโพ, น เอกจฺเจน ปิณฺฑปาโต นีหราเปตพฺโพ; ",
"pli-tv-kd1:25.24.9":	"น อุปชฺฌายํ อนาปุจฺฉา คาโม ปวิสิตพฺโพ; ",
"pli-tv-kd1:25.24.10":	"น สุสานํ คนฺตพฺพํ; ",
"pli-tv-kd1:25.24.11":	"น ทิสา ปกฺกมิตพฺพาฯ ",
"pli-tv-kd1:25.24.12":	"สเจ อุปชฺฌาโย คิลาโน โหติ, ยาวชีวํ อุปฏฺฐาตพฺโพ; ",
"pli-tv-kd1:25.24.13":	"วุฏฺฐานมสฺส อาคเมตพฺพนฺ”ติฯ ",
"pli-tv-kd1:25.24.14":	"อุปชฺฌายวตฺตํ นิฏฺฐิตํฯ ",
"pli-tv-kd1:26.1.0":	"๑๖ฯ สทฺธิวิหาริกวตฺตกถา ",
"pli-tv-kd1:26.1.1":	"“อุปชฺฌาเยน, ภิกฺขเว, สทฺธิวิหาริกมฺหิ สมฺมา วตฺติตพฺพํฯ ",
"pli-tv-kd1:26.1.2":	"ตตฺรายํ สมฺมาวตฺตนา—",
"pli-tv-kd1:26.1.3":	"อุปชฺฌาเยน, ภิกฺขเว, สทฺธิวิหาริโก สงฺคเหตพฺโพ อนุคฺคเหตพฺโพ อุทฺเทเสน ปริปุจฺฉาย โอวาเทน อนุสาสนิยาฯ ",
"pli-tv-kd1:26.1.4":	"สเจ อุปชฺฌายสฺส ปตฺโต โหติ, สทฺธิวิหาริกสฺส ปตฺโต น โหติ, อุปชฺฌาเยน สทฺธิวิหาริกสฺส ปตฺโต ทาตพฺโพ, อุสฺสุกฺกํ วา กาตพฺพํ—",
"pli-tv-kd1:26.1.5":	"กินฺติ นุ โข สทฺธิวิหาริกสฺส ปตฺโต อุปฺปชฺชิเยถาติฯ ",
"pli-tv-kd1:26.1.6":	"สเจ อุปชฺฌายสฺส จีวรํ โหติ, สทฺธิวิหาริกสฺส จีวรํ น โหติ, อุปชฺฌาเยน สทฺธิวิหาริกสฺส จีวรํ ทาตพฺพํ, อุสฺสุกฺกํ วา กาตพฺพํ—",
"pli-tv-kd1:26.1.7":	"กินฺติ นุ โข สทฺธิวิหาริกสฺส จีวรํ อุปฺปชฺชิเยถาติฯ ",
"pli-tv-kd1:26.1.8":	"สเจ อุปชฺฌายสฺส ปริกฺขาโร โหติ, สทฺธิวิหาริกสฺส ปริกฺขาโร น โหติ, อุปชฺฌาเยน สทฺธิวิหาริกสฺส ปริกฺขาโร ทาตพฺโพ, อุสฺสุกฺกํ วา กาตพฺพํ—",
"pli-tv-kd1:26.1.9":	"กินฺติ นุ โข สทฺธิวิหาริกสฺส ปริกฺขาโร อุปฺปชฺชิเยถาติฯ ",
"pli-tv-kd1:26.2.1":	"สเจ สทฺธิวิหาริโก คิลาโน โหติ, กาลเสฺสว อุฏฺฐาย ทนฺตกฏฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ ",
"pli-tv-kd1:26.2.2":	"สเจ ยาคุ โหติ, ภาชนํ โธวิตฺวา ยาคุ อุปนาเมตพฺพาฯ ",
"pli-tv-kd1:26.2.3":	"ยาคุํ ปีตสฺส อุทกํ ทตฺวา ภาชนํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา ปฏิสาเมตพฺพํฯ ",
"pli-tv-kd1:26.2.4":	"สทฺธิวิหาริกมฺหิ วุฏฺฐิเต อาสนํ อุทฺธริตพฺพํฯ ",
"pli-tv-kd1:26.2.5":	"สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
"pli-tv-kd1:26.3.1":	"สเจ สทฺธิวิหาริโก คามํ ปวิสิตุกาโม โหติ, นิวาสนํ ทาตพฺพํ, ปฏินิวาสนํ ปฏิคฺคเหตพฺพํ, กายพนฺธนํ ทาตพฺพํ, สคุณํ กตฺวา สงฺฆาฏิโย ทาตพฺพา, โธวิตฺวา ปตฺโต โสทโก ทาตพฺโพฯ ",
"pli-tv-kd1:26.3.2":	"เอตฺตาวตา นิวตฺติสฺสตีติ อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, ปจฺจุคฺคนฺตฺวา ปตฺตจีวรํ ปฏิคฺคเหตพฺพํ, ปฏินิวาสนํ ทาตพฺพํ, นิวาสนํ ปฏิคฺคเหตพฺพํฯ ",
"pli-tv-kd1:26.3.3":	"สเจ จีวรํ สินฺนํ โหติ, มุหุตฺตํ อุเณฺห โอตาเปตพฺพํ, น จ อุเณฺห จีวรํ นิทหิตพฺพํ; ",
"pli-tv-kd1:26.3.4":	"จีวรํ สงฺฆริตพฺพํ, จีวรํ สงฺฆรนฺเตน จตุรงฺคุลํ กณฺณํ อุสฺสาเรตฺวา จีวรํ สงฺฆริตพฺพํ—",
"pli-tv-kd1:26.3.5":	"มา มชฺเฌ ภงฺโค อโหสีติฯ ",
"pli-tv-kd1:26.3.6":	"โอโภเค กายพนฺธนํ กาตพฺพํฯ ",
"pli-tv-kd1:26.3.7":	"สเจ ปิณฺฑปาโต โหติ, สทฺธิวิหาริโก จ ภุญฺชิตุกาโม โหติ, อุทกํ ทตฺวา ปิณฺฑปาโต อุปนาเมตพฺโพฯ ",
"pli-tv-kd1:26.4.1":	"สทฺธิวิหาริโก ปานีเยน ปุจฺฉิตพฺโพฯ ",
"pli-tv-kd1:26.4.2":	"ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ, น จ อุเณฺห ปตฺโต นิทหิตพฺโพฯ ",
"pli-tv-kd1:26.4.3":	"ปตฺตจีวรํ นิกฺขิปิตพฺพํฯ ",
"pli-tv-kd1:26.4.4":	"ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
"pli-tv-kd1:26.4.5":	"น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
"pli-tv-kd1:26.4.6":	"จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
"pli-tv-kd1:26.4.7":	"สทฺธิวิหาริกมฺหิ วุฏฺฐิเต อาสนํ อุทฺธริตพฺพํ, ปาโททกํ ปาทปีฐํ ปาทกถลิกํ ปฏิสาเมตพฺพํฯ ",
"pli-tv-kd1:26.4.8":	"สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
"pli-tv-kd1:26.5.1":	"สเจ สทฺธิวิหาริโก นหายิตุกาโม โหติ, นหานํ ปฏิยาเทตพฺพํฯ ",
"pli-tv-kd1:26.5.2":	"สเจ สีเตน อตฺโถ โหติ, สีตํ ปฏิยาเทตพฺพํฯ ",
"pli-tv-kd1:26.5.3":	"สเจ อุเณฺหน อตฺโถ โหติ, อุณฺหํ ปฏิยาเทตพฺพํฯ ",
"pli-tv-kd1:26.5.4":	"สเจ สทฺธิวิหาริโก ชนฺตาฆรํ ปวิสิตุกาโม โหติ, จุณฺณํ สนฺเนตพฺพํ, มตฺติกา เตเมตพฺพา, ชนฺตาฆรปีฐํ อาทาย คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ, จุณฺณํ ทาตพฺพํ, มตฺติกา ทาตพฺพาฯ ",
"pli-tv-kd1:26.5.5":	"สเจ อุสฺสหติ, ชนฺตาฆรํ ปวิสิตพฺพํฯ ",
"pli-tv-kd1:26.5.6":	"ชนฺตาฆรํ ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ ปวิสิตพฺพํฯ ",
"pli-tv-kd1:26.6.1":	"น เถเร ภิกฺขู อนุปขชฺช นิสีทิตพฺพํฯ ",
"pli-tv-kd1:26.6.2":	"น นวา ภิกฺขู อาสเนน ปฏิพาหิตพฺพาฯ ",
"pli-tv-kd1:26.6.3":	"ชนฺตาฆเร สทฺธิวิหาริกสฺส ปริกมฺมํ กาตพฺพํฯ ",
"pli-tv-kd1:26.6.4":	"ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํฯ ",
"pli-tv-kd1:26.6.5":	"อุทเกปิ สทฺธิวิหาริกสฺส ปริกมฺมํ กาตพฺพํฯ ",
"pli-tv-kd1:26.6.6":	"นหาเตน ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา สทฺธิวิหาริกสฺส คตฺตโต อุทกํ ปมชฺชิตพฺพํ, นิวาสนํ ทาตพฺพํ, สงฺฆาฏิ ทาตพฺพาฯ ",
"pli-tv-kd1:26.6.7":	"ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํฯ ",
"pli-tv-kd1:26.6.8":	"สทฺธิวิหาริโก ปานีเยน ปุจฺฉิตพฺโพฯ ",
"pli-tv-kd1:26.7.1":	"ยสฺมึ วิหาเร สทฺธิวิหาริโก วิหรติ, สเจ โส วิหาโร อุกฺลาโป โหติ, สเจ อุสฺสหติ, โสเธตพฺโพฯ ",
"pli-tv-kd1:26.7.2":	"วิหารํ โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:26.7.3":	"นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:26.7.4":	"ภิสิพิพฺโพหนํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:26.7.5":	"มญฺโจ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺโพ; ",
"pli-tv-kd1:26.7.6":	"ปีฐํ นีจํ กตฺวา สาธุกํ อปฺปฏิฆํสนฺเตน อสงฺฆฏฺเฏนฺเตน กวาฏปิฏฺฐํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:26.7.7":	"มญฺจปฏิปาทกา นีหริตฺวา เอกมนฺตํ นิกฺขิปิตพฺพา; ",
"pli-tv-kd1:26.7.8":	"เขฬมลฺลโก นีหริตฺวา เอกมนฺตํ นิกฺขิปิตพฺโพ; ",
"pli-tv-kd1:26.7.9":	"อปเสฺสนผลกํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:26.7.10":	"ภูมตฺถรณํ ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:26.7.11":	"สเจ วิหาเร สนฺตานกํ โหติ, อุโลฺลกา ปฐมํ โอหาเรตพฺพํ, อาโลกสนฺธิกณฺณภาคา ปมชฺชิตพฺพาฯ ",
"pli-tv-kd1:26.7.12":	"สเจ เครุกปริกมฺมกตา ภิตฺติ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
"pli-tv-kd1:26.7.13":	"สเจ กาฬวณฺณกตา ภูมิ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
"pli-tv-kd1:26.7.14":	"สเจ อกตา โหติ ภูมิ, อุทเกน ปริปฺโผสิตฺวา สมฺมชฺชิตพฺพา—",
"pli-tv-kd1:26.7.15":	"มา วิหาโร รเชน อุหญฺญีติฯ ",
"pli-tv-kd1:26.7.16":	"สงฺการํ วิจินิตฺวา เอกมนฺตํ ฉฑฺเฑตพฺพํฯ ",
"pli-tv-kd1:26.7.17":	"ภูมตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:26.7.18":	"มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพาฯ ",
"pli-tv-kd1:26.7.19":	"มญฺโจ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺโพฯ ",
"pli-tv-kd1:26.7.20":	"ปีฐํ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:26.7.21":	"ภิสิพิพฺโพหนํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:26.7.22":	"นิสีทนปจฺจตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:26.7.23":	"เขฬมลฺลโก โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพฯ ",
"pli-tv-kd1:26.7.24":	"อปเสฺสนผลกํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํฯ ",
"pli-tv-kd1:26.7.25":	"ปตฺตจีวรํ นิกฺขิปิตพฺพํฯ ",
"pli-tv-kd1:26.7.26":	"ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
"pli-tv-kd1:26.7.27":	"น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
"pli-tv-kd1:26.7.28":	"จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
"pli-tv-kd1:26.7.29":	"สเจ ปุรตฺถิมา สรชา วาตา วายนฺติ, ปุรตฺถิมา วาตปานา ถเกตพฺพาฯ ",
"pli-tv-kd1:26.7.30":	"สเจ ปจฺฉิมา สรชา วาตา วายนฺติ, ปจฺฉิมา วาตปานา ถเกตพฺพาฯ ",
"pli-tv-kd1:26.7.31":	"สเจ อุตฺตรา สรชา วาตา วายนฺติ, อุตฺตรา วาตปานา ถเกตพฺพาฯ ",
"pli-tv-kd1:26.7.32":	"สเจ ทกฺขิณา สรชา วาตา วายนฺติ, ทกฺขิณา วาตปานา ถเกตพฺพาฯ ",
"pli-tv-kd1:26.7.33":	"สเจ สีตกาโล โหติ, ทิวา วาตปานา วิวริตพฺพา, รตฺตึ ถเกตพฺพาฯ ",
"pli-tv-kd1:26.7.34":	"สเจ อุณฺหกาโล โหติ, ทิวา วาตปานา ถเกตพฺพา, รตฺตึ วิวริตพฺพาฯ ",
"pli-tv-kd1:26.7.35":	"สเจ ปริเวณํ อุกฺลาปํ โหติ, ปริเวณํ สมฺมชฺชิตพฺพํฯ ",
"pli-tv-kd1:26.7.36":	"สเจ โกฏฺฐโก อุกฺลาโป โหติ, โกฏฺฐโก สมฺมชฺชิตพฺโพฯ ",
"pli-tv-kd1:26.7.37":	"สเจ อุปฏฺฐานสาลา อุกฺลาปา โหติ, อุปฏฺฐานสาลา สมฺมชฺชิตพฺพาฯ ",
"pli-tv-kd1:26.7.38":	"สเจ อคฺคิสาลา อุกฺลาปา โหติ, อคฺคิสาลา สมฺมชฺชิตพฺพาฯ ",
"pli-tv-kd1:26.7.39":	"สเจ วจฺจกุฏิ อุกฺลาปา โหติ, วจฺจกุฏิ สมฺมชฺชิตพฺพาฯ ",
"pli-tv-kd1:26.7.40":	"สเจ ปานียํ น โหติ, ปานียํ อุปฏฺฐาเปตพฺพํฯ ",
"pli-tv-kd1:26.7.41":	"สเจ ปริโภชนียํ น โหติ, ปริโภชนียํ อุปฏฺฐาเปตพฺพํฯ ",
"pli-tv-kd1:26.7.42":	"สเจ อาจมนกุมฺภิยา อุทกํ น โหติ, อาจมนกุมฺภิยา อุทกํ อาสิญฺจิตพฺพํฯ ",
"pli-tv-kd1:26.8.1":	"สเจ สทฺธิวิหาริกสฺส อนภิรติ อุปฺปนฺนา โหติ, อุปชฺฌาเยน วูปกาเสตพฺโพ, วูปกาสาเปตพฺโพ, ธมฺมกถา วาสฺส กาตพฺพาฯ ",
"pli-tv-kd1:26.8.2":	"สเจ สทฺธิวิหาริกสฺส กุกฺกุจฺจํ อุปฺปนฺนํ โหติ, อุปชฺฌาเยน วิโนเทตพฺพํ, วิโนทาเปตพฺพํ, ธมฺมกถา วาสฺส กาตพฺพาฯ ",
"pli-tv-kd1:26.8.3":	"สเจ สทฺธิวิหาริกสฺส ทิฏฺฐิคตํ อุปฺปนฺนํ โหติ, อุปชฺฌาเยน วิเวเจตพฺพํ, วิเวจาเปตพฺพํ, ธมฺมกถา วาสฺส กาตพฺพาฯ ",
"pli-tv-kd1:26.9.1":	"สเจ สทฺธิวิหาริโก ครุธมฺมํ อชฺฌาปนฺโน โหติ ปริวาสารโห, อุปชฺฌาเยน อุสฺสุกฺกํ กาตพฺพํ—",
"pli-tv-kd1:26.9.2":	"กินฺติ นุ โข สงฺโฆ สทฺธิวิหาริกสฺส ปริวาสํ ทเทยฺยาติฯ ",
"pli-tv-kd1:26.9.3":	"สเจ สทฺธิวิหาริโก มูลายปฏิกสฺสนารโห โหติ, อุปชฺฌาเยน อุสฺสุกฺกํ กาตพฺพํ—",
"pli-tv-kd1:26.9.4":	"กินฺติ นุ โข สงฺโฆ สทฺธิวิหาริกํ มูลาย ปฏิกเสฺสยฺยาติฯ ",
"pli-tv-kd1:26.9.5":	"สเจ สทฺธิวิหาริโก มานตฺตารโห โหติ, อุปชฺฌาเยน อุสฺสุกฺกํ กาตพฺพํ—",
"pli-tv-kd1:26.9.6":	"กินฺติ นุ โข สงฺโฆ สทฺธิวิหาริกสฺส มานตฺตํ ทเทยฺยาติฯ ",
"pli-tv-kd1:26.9.7":	"สเจ สทฺธิวิหาริโก อพฺภานารโห โหติ, อุปชฺฌาเยน อุสฺสุกฺกํ กาตพฺพํ—",
"pli-tv-kd1:26.9.8":	"กินฺติ นุ โข สงฺโฆ สทฺธิวิหาริกํ อพฺเภยฺยาติฯ ",
"pli-tv-kd1:26.10.1":	"สเจ สงฺโฆ สทฺธิวิหาริกสฺส กมฺมํ กตฺตุกาโม โหติ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อุปชฺฌาเยน อุสฺสุกฺกํ กาตพฺพํ—",
"pli-tv-kd1:26.10.2":	"กินฺติ นุ โข สงฺโฆ สทฺธิวิหาริกสฺส กมฺมํ น กเรยฺย, ลหุกาย วา ปริณาเมยฺยาติฯ ",
"pli-tv-kd1:26.10.3":	"กตํ วา ปนสฺส โหติ สงฺเฆน กมฺมํ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อุปชฺฌาเยน อุสฺสุกฺกํ กาตพฺพํ—",
"pli-tv-kd1:26.10.4":	"กินฺติ นุ โข สทฺธิวิหาริโก สมฺมา วตฺเตยฺย, โลมํ ปาเตยฺย, เนตฺถารํ วตฺเตยฺย, สงฺโฆ ตํ กมฺมํ ปฏิปฺปสฺสมฺเภยฺยาติฯ ",
"pli-tv-kd1:26.11.1":	"สเจ สทฺธิวิหาริกสฺส จีวรํ โธวิตพฺพํ โหติ, อุปชฺฌาเยน อาจิกฺขิตพฺพํ เอวํ โธเวยฺยาสีติ, อุสฺสุกฺกํ วา กาตพฺพํ—",
"pli-tv-kd1:26.11.2":	"กินฺติ นุ โข สทฺธิวิหาริกสฺส จีวรํ โธวิเยถาติฯ ",
"pli-tv-kd1:26.11.3":	"สเจ สทฺธิวิหาริกสฺส จีวรํ กาตพฺพํ โหติ, อุปชฺฌาเยน อาจิกฺขิตพฺพํ เอวํ กเรยฺยาสีติ, อุสฺสุกฺกํ วา กาตพฺพํ—",
"pli-tv-kd1:26.11.4":	"กินฺติ นุ โข สทฺธิวิหาริกสฺส จีวรํ กริเยถาติฯ ",
"pli-tv-kd1:26.11.5":	"สเจ สทฺธิวิหาริกสฺส รชนํ ปจิตพฺพํ โหติ, อุปชฺฌาเยน อาจิกฺขิตพฺพํ เอวํ ปเจยฺยาสีติ, อุสฺสุกฺกํ วา กาตพฺพํ—",
"pli-tv-kd1:26.11.6":	"กินฺติ นุ โข สทฺธิวิหาริกสฺส รชนํ ปจิเยถาติฯ ",
"pli-tv-kd1:26.11.7":	"สเจ สทฺธิวิหาริกสฺส จีวรํ รชิตพฺพํ โหติ, อุปชฺฌาเยน อาจิกฺขิตพฺพํ, เอวํ รเชยฺยาสีติ, อุสฺสุกฺกํ วา กาตพฺพํ—",
"pli-tv-kd1:26.11.8":	"กินฺติ นุ โข สทฺธิวิหาริกสฺส จีวรํ รชิเยถาติฯ ",
"pli-tv-kd1:26.11.9":	"จีวรํ รชนฺเตน สาธุกํ สมฺปริวตฺตกํ สมฺปริวตฺตกํ รชิตพฺพํฯ ",
"pli-tv-kd1:26.11.10":	"น จ อจฺฉินฺเน เถเว ปกฺกมิตพฺพํฯ ",
"pli-tv-kd1:26.11.11":	"สเจ สทฺธิวิหาริโก คิลาโน โหติ, ยาวชีวํ อุปฏฺฐาตพฺโพ, วุฏฺฐานมสฺส อาคเมตพฺพนฺ”ติฯ ",
"pli-tv-kd1:26.11.12":	"สทฺธิวิหาริกวตฺตํ นิฏฺฐิตํฯ ",
"pli-tv-kd1:27.1.0":	"๑๗ฯ ปณามิตกถา ",
"pli-tv-kd1:27.1.1":	"เตน โข ปน สมเยน สทฺธิวิหาริกา อุปชฺฌาเยสุ น สมฺมา วตฺตนฺติฯ ",
"pli-tv-kd1:27.1.2":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:27.1.3":	"“กถญฺหิ นาม สทฺธิวิหาริกา อุปชฺฌาเยสุ น สมฺมา วตฺติสฺสนฺตี”ติฯ ",
"pli-tv-kd1:27.1.4":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd1:27.1.5":	"“สจฺจํ กิร, ภิกฺขเว, สทฺธิวิหาริกา อุปชฺฌาเยสุ น สมฺมา วตฺตนฺตี”ติ? ",
"pli-tv-kd1:27.1.6":	"“สจฺจํ, ภควา”ติฯ ",
"pli-tv-kd1:27.1.7":	"วิครหิ พุทฺโธ ภควา …เป… ",
"pli-tv-kd1:27.1.8":	"กถญฺหิ นาม, ภิกฺขเว, สทฺธิวิหาริกา อุปชฺฌาเยสุ น สมฺมา วตฺติสฺสนฺตีติ …เป… ",
"pli-tv-kd1:27.1.9":	"วิครหิตฺวา …เป… ",
"pli-tv-kd1:27.1.10":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:27.1.11":	"“น, ภิกฺขเว, สทฺธิวิหาริเกน อุปชฺฌายมฺหิ น สมฺมา วตฺติตพฺพํฯ ",
"pli-tv-kd1:27.1.12":	"โย น สมฺมา วตฺเตยฺย, อาปตฺติ ทุกฺกฏสฺสา”ติฯ ",
"pli-tv-kd1:27.2.1":	"เนว สมฺมา วตฺตนฺติฯ ",
"pli-tv-kd1:27.2.2":	"ภควโต เอตมตฺถํ อาโรเจสุํฯ ",
"pli-tv-kd1:27.2.3":	"“อนุชานามิ, ภิกฺขเว, อสมฺมาวตฺตนฺตํ ปณาเมตุํฯ ",
"pli-tv-kd1:27.2.4":	"เอวญฺจ ปน, ภิกฺขเว, ปณาเมตพฺโพ—",
"pli-tv-kd1:27.2.5":	"‘ปณาเมมิ ตนฺ’ติ วา, ‘มายิธ ปฏิกฺกมี’ติ วา, ‘นีหร เต ปตฺตจีวรนฺ’ติ วา, ‘นาหํ ตยา อุปฏฺฐาตพฺโพ’ติ วา, กาเยน วิญฺญาเปติ, วาจาย วิญฺญาเปติ, กาเยน วาจาย วิญฺญาเปติ, ปณามิโต โหติ สทฺธิวิหาริโก; ",
"pli-tv-kd1:27.2.6":	"น กาเยน วิญฺญาเปติ, น วาจาย วิญฺญาเปติ, น กาเยน วาจาย วิญฺญาเปติ, น ปณามิโต โหติ สทฺธิวิหาริโก”ติฯ ",
"pli-tv-kd1:27.3.1":	"เตน โข ปน สมเยน สทฺธิวิหาริกา ปณามิตา น ขมาเปนฺติฯ ",
"pli-tv-kd1:27.3.2":	"ภควโต เอตมตฺถํ อาโรเจสุํฯ ",
"pli-tv-kd1:27.3.3":	"“อนุชานามิ, ภิกฺขเว, ขมาเปตุนฺ”ติฯ ",
"pli-tv-kd1:27.3.4":	"เนว ขมาเปนฺติฯ ",
"pli-tv-kd1:27.3.5":	"ภควโต เอตมตฺถํ อาโรเจสุํฯ ",
"pli-tv-kd1:27.3.6":	"“น, ภิกฺขเว, ปณามิเตน น ขมาเปตพฺโพฯ ",
"pli-tv-kd1:27.3.7":	"โย น ขมาเปยฺย, อาปตฺติ ทุกฺกฏสฺสา”ติฯ ",
"pli-tv-kd1:27.4.1":	"เตน โข ปน สมเยน อุปชฺฌายา ขมาปิยมานา น ขมนฺติฯ ",
"pli-tv-kd1:27.4.2":	"ภควโต เอตมตฺถํ อาโรเจสุํฯ ",
"pli-tv-kd1:27.4.3":	"“อนุชานามิ, ภิกฺขเว, ขมิตุนฺ”ติฯ ",
"pli-tv-kd1:27.4.4":	"เนว ขมนฺติฯ ",
"pli-tv-kd1:27.4.5":	"สทฺธิวิหาริกา ปกฺกมนฺติปิ วิพฺภมนฺติปิ ติตฺถิเยสุปิ สงฺกมนฺติฯ ",
"pli-tv-kd1:27.4.6":	"ภควโต เอตมตฺถํ อาโรเจสุํฯ ",
"pli-tv-kd1:27.4.7":	"น, ภิกฺขเว, ขมาปิยมาเนน น ขมิตพฺพํฯ ",
"pli-tv-kd1:27.4.8":	"โย น ขเมยฺย, อาปตฺติ ทุกฺกฏสฺสา”ติฯ ",
"pli-tv-kd1:27.5.1":	"เตน โข ปน สมเยน อุปชฺฌายา สมฺมาวตฺตนฺตํ ปณาเมนฺติ, อสมฺมาวตฺตนฺตํ น ปณาเมนฺติฯ ",
"pli-tv-kd1:27.5.2":	"ภควโต เอตมตฺถํ อาโรเจสุํฯ ",
"pli-tv-kd1:27.5.3":	"“น, ภิกฺขเว, สมฺมาวตฺตนฺโต ปณาเมตพฺโพฯ ",
"pli-tv-kd1:27.5.4":	"โย ปณาเมยฺย, อาปตฺติ ทุกฺกฏสฺสฯ ",
"pli-tv-kd1:27.5.5":	"น จ, ภิกฺขเว, อสมฺมาวตฺตนฺโต น ปณาเมตพฺโพฯ ",
"pli-tv-kd1:27.5.6":	"โย น ปณาเมยฺย, อาปตฺติ ทุกฺกฏสฺสาติฯ ",
"pli-tv-kd1:27.6.1":	"ปญฺจหิ, ภิกฺขเว, องฺเคหิ สมนฺนาคโต สทฺธิวิหาริโก ปณาเมตพฺโพฯ ",
"pli-tv-kd1:27.6.2":	"อุปชฺฌายมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
"pli-tv-kd1:27.6.3":	"อิเมหิ โข, ภิกฺขเว, ปญฺจหงฺเคหิ สมนฺนาคโต สทฺธิวิหาริโก ปณาเมตพฺโพฯ ",
"pli-tv-kd1:27.6.4":	"ปญฺจหิ, ภิกฺขเว, องฺเคหิ สมนฺนาคโต สทฺธิวิหาริโก น ปณาเมตพฺโพฯ ",
"pli-tv-kd1:27.6.5":	"อุปชฺฌายมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
"pli-tv-kd1:27.6.6":	"อิเมหิ โข, ภิกฺขเว, ปญฺจหงฺเคหิ สมนฺนาคโต สทฺธิวิหาริโก น ปณาเมตพฺโพฯ ",
"pli-tv-kd1:27.7.1":	"ปญฺจหิ, ภิกฺขเว, องฺเคหิ สมนฺนาคโต สทฺธิวิหาริโก อลํ ปณาเมตุํฯ ",
"pli-tv-kd1:27.7.2":	"อุปชฺฌายมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
"pli-tv-kd1:27.7.3":	"อิเมหิ โข, ภิกฺขเว, ปญฺจหงฺเคหิ สมนฺนาคโต สทฺธิวิหาริโก อลํ ปณาเมตุํฯ ",
"pli-tv-kd1:27.7.4":	"ปญฺจหิ, ภิกฺขเว, องฺเคหิ สมนฺนาคโต สทฺธิวิหาริโก นาลํ ปณาเมตุํฯ ",
"pli-tv-kd1:27.7.5":	"อุปชฺฌายมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
"pli-tv-kd1:27.7.6":	"อิเมหิ โข, ภิกฺขเว, ปญฺจหงฺเคหิ สมนฺนาคโต สทฺธิวิหาริโก นาลํ ปณาเมตุํฯ ",
"pli-tv-kd1:27.8.1":	"ปญฺจหิ, ภิกฺขเว, องฺเคหิ สมนฺนาคตํ สทฺธิวิหาริกํ อปฺปณาเมนฺโต อุปชฺฌาโย สาติสาโร โหติ, ปณาเมนฺโต อนติสาโร โหติฯ ",
"pli-tv-kd1:27.8.2":	"อุปชฺฌายมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
"pli-tv-kd1:27.8.3":	"อิเมหิ โข, ภิกฺขเว, ปญฺจหงฺเคหิ สมนฺนาคตํ สทฺธิวิหาริกํ อปฺปณาเมนฺโต อุปชฺฌาโย สาติสาโร โหติ, ปณาเมนฺโต อนติสาโร โหติฯ ",
"pli-tv-kd1:27.8.4":	"ปญฺจหิ, ภิกฺขเว, องฺเคหิ สมนฺนาคตํ สทฺธิวิหาริกํ ปณาเมนฺโต อุปชฺฌาโย สาติสาโร โหติ, อปฺปณาเมนฺโต อนติสาโร โหติฯ ",
"pli-tv-kd1:27.8.5":	"อุปชฺฌายมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
"pli-tv-kd1:27.8.6":	"อิเมหิ โข, ภิกฺขเว, ปญฺจหงฺเคหิ สมนฺนาคตํ สทฺธิวิหาริกํ ปณาเมนฺโต อุปชฺฌาโย สาติสาโร โหติ, อปฺปณาเมนฺโต อนติสาโร โหตี”ติฯ ",
"pli-tv-kd1:28.1.1":	"เตน โข ปน สมเยน อญฺญตโร พฺราหฺมโณ ภิกฺขู อุปสงฺกมิตฺวา ปพฺพชฺชํ ยาจิฯ ",
"pli-tv-kd1:28.1.2":	"ตํ ภิกฺขู น อิจฺฉึสุ ปพฺพาเชตุํฯ ",
"pli-tv-kd1:28.1.3":	"โส ภิกฺขูสุ ปพฺพชฺชํ อลภมาโน กิโส อโหสิ ลูโข ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโตฯ ",
"pli-tv-kd1:28.1.4":	"อทฺทสา โข ภควา ตํ พฺราหฺมณํ กิสํ ลูขํ ทุพฺพณฺณํ อุปฺปณฺฑุปฺปณฺฑุกชาตํ ธมนิสนฺถตคตฺตํ, ทิสฺวาน ภิกฺขู อามนฺเตสิ—",
"pli-tv-kd1:28.1.5":	"“กึ นุ โข โส, ภิกฺขเว, พฺราหฺมโณ กิโส ลูโข ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต”ติ? ",
"pli-tv-kd1:28.1.6":	"“เอโส, ภนฺเต, พฺราหฺมโณ ภิกฺขู อุปสงฺกมิตฺวา ปพฺพชฺชํ ยาจิฯ ",
"pli-tv-kd1:28.1.7":	"ตํ ภิกฺขู น อิจฺฉึสุ ปพฺพาเชตุํฯ ",
"pli-tv-kd1:28.1.8":	"โส ภิกฺขูสุ ปพฺพชฺชํ อลภมาโน กิโส ลูโข ทุพฺพณฺโณ อุปฺปณฺฑุปฺปณฺฑุกชาโต ธมนิสนฺถตคตฺโต”ติฯ ",
"pli-tv-kd1:28.2.1":	"อถ โข ภควา ภิกฺขู อามนฺเตสิ—",
"pli-tv-kd1:28.2.2":	"“โก นุ โข, ภิกฺขเว, ตสฺส พฺราหฺมณสฺส อธิการํ สรสี”ติ? ",
"pli-tv-kd1:28.2.3":	"เอวํ วุตฺเต, อายสฺมา สาริปุตฺโต ภควนฺตํ เอตทโวจ—",
"pli-tv-kd1:28.2.4":	"“อหํ โข, ภนฺเต, ตสฺส พฺราหฺมณสฺส อธิการํ สรามี”ติฯ ",
"pli-tv-kd1:28.2.5":	"“กึ ปน ตฺวํ, สาริปุตฺต, ตสฺส พฺราหฺมณสฺส อธิการํ สรสี”ติ? ",
"pli-tv-kd1:28.2.6":	"“อิธ เม, ภนฺเต, โส พฺราหฺมโณ ราชคเห ปิณฺฑาย จรนฺตสฺส กฏจฺฉุภิกฺขํ ทาเปสิฯ ",
"pli-tv-kd1:28.2.7":	"อิมํ โข อหํ, ภนฺเต, ตสฺส พฺราหฺมณสฺส อธิการํ สรามี”ติฯ ",
"pli-tv-kd1:28.3.1":	"“สาธุ สาธุ, สาริปุตฺต, กตญฺญุโน หิ, สาริปุตฺต, สปฺปุริสา กตเวทิโนฯ ",
"pli-tv-kd1:28.3.2":	"เตน หิ ตฺวํ, สาริปุตฺต, ตํ พฺราหฺมณํ ปพฺพาเชหิ อุปสมฺปาเทหี”ติฯ ",
"pli-tv-kd1:28.3.3":	"“กถาหํ, ภนฺเต, ตํ พฺราหฺมณํ ปพฺพาเชมิ อุปสมฺปาเทมี”ติ? ",
"pli-tv-kd1:28.3.4":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:28.3.5":	"“ยา สา, ภิกฺขเว, มยา ตีหิ สรณคมเนหิ อุปสมฺปทา อนุญฺญาตา, ตํ อชฺชตคฺเค ปฏิกฺขิปามิฯ ",
"pli-tv-kd1:28.4.1":	"อนุชานามิ, ภิกฺขเว, ญตฺติจตุตฺเถน กมฺเมน อุปสมฺปาเทตุํฯ ",
"pli-tv-kd1:28.4.2":	"เอวญฺจ ปน, ภิกฺขเว, อุปสมฺปาเทตพฺโพฯ ",
"pli-tv-kd1:28.4.3":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd1:28.4.4":	"‘สุณาตุ เม, ภนฺเต, สงฺโฆฯ ",
"pli-tv-kd1:28.4.5":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:28.4.6":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย อิตฺถนฺนาเมน อุปชฺฌาเยนฯ ",
"pli-tv-kd1:28.4.7":	"เอสา ญตฺติฯ ",
"pli-tv-kd1:28.5.1":	"สุณาตุ เม, ภนฺเต, สงฺโฆฯ ",
"pli-tv-kd1:28.5.2":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:28.5.3":	"สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
"pli-tv-kd1:28.5.4":	"ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
"pli-tv-kd1:28.5.5":	"ยสฺส นกฺขมติ, โส ภาเสยฺยฯ ",
"pli-tv-kd1:28.5.6":	"ทุติยมฺปิ เอตมตฺถํ วทามิ—",
"pli-tv-kd1:28.5.7":	"สุณาตุ เม, ภนฺเต, สงฺโฆฯ ",
"pli-tv-kd1:28.5.8":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:28.5.9":	"สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
"pli-tv-kd1:28.5.10":	"ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
"pli-tv-kd1:28.5.11":	"ยสฺส นกฺขมติ, โส ภาเสยฺยฯ ",
"pli-tv-kd1:28.6.1":	"ตติยมฺปิ เอตมตฺถํ วทามิ—",
"pli-tv-kd1:28.6.2":	"สุณาตุ เม, ภนฺเต, สงฺโฆฯ ",
"pli-tv-kd1:28.6.3":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:28.6.4":	"สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
"pli-tv-kd1:28.6.5":	"ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
"pli-tv-kd1:28.6.6":	"ยสฺส นกฺขมติ, โส ภาเสยฺยฯ ",
"pli-tv-kd1:28.6.7":	"อุปสมฺปนฺโน สงฺเฆน อิตฺถนฺนาโม อิตฺถนฺนาเมน อุปชฺฌาเยนฯ ",
"pli-tv-kd1:28.6.8":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd1:29.1.1":	"เตน โข ปน สมเยน อญฺญตโร ภิกฺขุ อุปสมฺปนฺนสมนนฺตรา อนาจารํ อาจรติฯ ",
"pli-tv-kd1:29.1.2":	"ภิกฺขู เอวมาหํสุ—",
"pli-tv-kd1:29.1.3":	"“มาวุโส, เอวรูปํ อกาสิ, เนตํ กปฺปตี”ติฯ ",
"pli-tv-kd1:29.1.4":	"โส เอวมาห—",
"pli-tv-kd1:29.1.5":	"“เนวาหํ อายสฺมนฺเต ยาจึ อุปสมฺปาเทถ มนฺติฯ ",
"pli-tv-kd1:29.1.6":	"กิสฺส มํ ตุเมฺห อยาจิตา อุปสมฺปาทิตฺถา”ติ? ",
"pli-tv-kd1:29.1.7":	"ภควโต เอตมตฺถํ อาโรเจสุํฯ ",
"pli-tv-kd1:29.1.8":	"“น, ภิกฺขเว, อยาจิเตน อุปสมฺปาเทตพฺโพฯ ",
"pli-tv-kd1:29.1.9":	"โย อุปสมฺปาเทยฺย, อาปตฺติ ทุกฺกฏสฺสฯ ",
"pli-tv-kd1:29.1.10":	"อนุชานามิ, ภิกฺขเว, ยาจิเตน อุปสมฺปาเทตุํฯ ",
"pli-tv-kd1:29.2.1":	"เอวญฺจ ปน, ภิกฺขเว, ยาจิตพฺโพฯ ",
"pli-tv-kd1:29.2.2":	"เตน อุปสมฺปทาเปกฺเขน สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd1:29.2.3":	"‘สงฺฆํ, ภนฺเต, อุปสมฺปทํ ยาจามิ, อุลฺลุมฺปตุ มํ, ภนฺเต, สงฺโฆ อนุกมฺปํ อุปาทายา’ติฯ ",
"pli-tv-kd1:29.2.4":	"ทุติยมฺปิ ยาจิตพฺโพฯ ",
"pli-tv-kd1:29.2.5":	"ตติยมฺปิ ยาจิตพฺโพฯ ",
"pli-tv-kd1:29.3.1":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd1:29.3.2":	"‘สุณาตุ เม, ภนฺเต, สงฺโฆฯ ",
"pli-tv-kd1:29.3.3":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:29.3.4":	"อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
"pli-tv-kd1:29.3.5":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย อิตฺถนฺนาเมน อุปชฺฌาเยนฯ ",
"pli-tv-kd1:29.3.6":	"เอสา ญตฺติฯ ",
"pli-tv-kd1:29.4.1":	"สุณาตุ เม, ภนฺเต, สงฺโฆฯ ",
"pli-tv-kd1:29.4.2":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:29.4.3":	"อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
"pli-tv-kd1:29.4.4":	"สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
"pli-tv-kd1:29.4.5":	"ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
"pli-tv-kd1:29.4.6":	"ยสฺส นกฺขมติ, โส ภาเสยฺยฯ ",
"pli-tv-kd1:29.4.7":	"ทุติยมฺปิ เอตมตฺถํ วทามิ …เป… ",
"pli-tv-kd1:29.4.8":	"ตติยมฺปิ เอตมตฺถํ วทามิ …เป…ฯ ",
"pli-tv-kd1:29.4.9":	"อุปสมฺปนฺโน สงฺเฆน อิตฺถนฺนาโม อิตฺถนฺนาเมน อุปชฺฌาเยนฯ ",
"pli-tv-kd1:29.4.10":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd1:30.1.1":	"เตน โข ปน สมเยน ราชคเห ปณีตานํ ภตฺตานํ ภตฺตปฏิปาฏิ อฏฺฐิตา โหติฯ ",
"pli-tv-kd1:30.1.2":	"อถ โข อญฺญตรสฺส พฺราหฺมณสฺส เอตทโหสิ—",
"pli-tv-kd1:30.1.3":	"“อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
"pli-tv-kd1:30.1.4":	"ยนฺนูนาหํ สมเณสุ สกฺยปุตฺติเยสุ ปพฺพเชยฺยนฺ”ติฯ ",
"pli-tv-kd1:30.1.5":	"อถ โข โส พฺราหฺมโณ ภิกฺขู อุปสงฺกมิตฺวา ปพฺพชฺชํ ยาจิฯ ",
"pli-tv-kd1:30.1.6":	"ตํ ภิกฺขู ปพฺพาเชสุํ อุปสมฺปาเทสุํฯ ",
"pli-tv-kd1:30.2.1":	"ตสฺมึ ปพฺพชิเต ภตฺตปฏิปาฏิ ขียิตฺถฯ ",
"pli-tv-kd1:30.2.2":	"ภิกฺขู เอวมาหํสุ—",
"pli-tv-kd1:30.2.3":	"“เอหิ ทานิ, อาวุโส, ปิณฺฑาย จริสฺสามา”ติฯ ",
"pli-tv-kd1:30.2.4":	"โส เอวมาห—",
"pli-tv-kd1:30.2.5":	"“นาหํ, อาวุโส, เอตงฺการณา ปพฺพชิโต ปิณฺฑาย จริสฺสามีติฯ ",
"pli-tv-kd1:30.2.6":	"สเจ เม ทสฺสถ ภุญฺชิสฺสามิ, โน เจ เม ทสฺสถ วิพฺภมิสฺสามี”ติฯ ",
"pli-tv-kd1:30.2.7":	"“กึ ปน ตฺวํ, อาวุโส, อุทรสฺส การณา ปพฺพชิโต”ติ? ",
"pli-tv-kd1:30.2.8":	"“เอวมาวุโส”ติฯ ",
"pli-tv-kd1:30.3.1":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:30.3.2":	"“กถญฺหิ นาม ภิกฺขุ เอวํ สฺวากฺขาเต ธมฺมวินเย อุทรสฺส การณา ปพฺพชิสฺสตี”ติฯ ",
"pli-tv-kd1:30.3.3":	"เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd1:30.3.4":	"“สจฺจํ กิร ตฺวํ, ภิกฺขุ, อุทรสฺส การณา ปพฺพชิโต”ติ? ",
"pli-tv-kd1:30.3.5":	"“สจฺจํ, ภควา”ติฯ ",
"pli-tv-kd1:30.3.6":	"วิครหิ พุทฺโธ ภควา …เป… ",
"pli-tv-kd1:30.3.7":	"กถญฺหิ นาม ตฺวํ, โมฆปุริส, เอวํ สฺวากฺขาเต ธมฺมวินเย อุทรสฺส การณา ปพฺพชิสฺสสิฯ ",
"pli-tv-kd1:30.3.8":	"เนตํ, โมฆปุริส, อปฺปสนฺนานํ วา ปสาทาย ปสนฺนานํ วา ภิโยฺยภาวาย …เป… ",
"pli-tv-kd1:30.3.9":	"วิครหิตฺวา …เป… ",
"pli-tv-kd1:30.3.10":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:30.4.1":	"“อนุชานามิ, ภิกฺขเว, อุปสมฺปาเทนฺเตน จตฺตาโร นิสฺสเย อาจิกฺขิตุํ—",
"pli-tv-kd1:30.4.2":	"ปิณฺฑิยาโลปโภชนํ นิสฺสาย ปพฺพชฺชา, ตตฺถ เต ยาวชีวํ อุสฺสาโห กรณีโย; ",
"pli-tv-kd1:30.4.3":	"อติเรกลาโภ—",
"pli-tv-kd1:30.4.4":	"สงฺฆภตฺตํ, อุทฺเทสภตฺตํ, นิมนฺตนํ, สลากภตฺตํ, ปกฺขิกํ, อุโปสถิกํ, ปาฏิปทิกํฯ ",
"pli-tv-kd1:30.4.5":	"ปํสุกูลจีวรํ นิสฺสาย ปพฺพชฺชา, ตตฺถ เต ยาวชีวํ อุสฺสาโห กรณีโย; ",
"pli-tv-kd1:30.4.6":	"อติเรกลาโภ—",
"pli-tv-kd1:30.4.7":	"โขมํ, กปฺปาสิกํ, โกเสยฺยํ, กมฺพลํ, สาณํ, ภงฺคํฯ ",
"pli-tv-kd1:30.4.8":	"รุกฺขมูลเสนาสนํ นิสฺสาย ปพฺพชฺชา, ตตฺถ เต ยาวชีวํ อุสฺสาโห กรณีโย; ",
"pli-tv-kd1:30.4.9":	"อติเรกลาโภ—",
"pli-tv-kd1:30.4.10":	"วิหาโร, อฑฺฒโยโค, ปาสาโท, หมฺมิยํ, คุหาฯ ",
"pli-tv-kd1:30.4.11":	"ปูติมุตฺตเภสชฺชํ นิสฺสาย ปพฺพชฺชา, ตตฺถ เต ยาวชีวํ อุสฺสาโห กรณีโย; ",
"pli-tv-kd1:30.4.12":	"อติเรกลาโภ—",
"pli-tv-kd1:30.4.13":	"สปฺปิ, นวนีตํ, เตลํ, มธุ, ผาณิตนฺ”ติฯ ",
"pli-tv-kd1:30.4.14":	"อุปชฺฌายวตฺตภาณวาโร นิฏฺฐิโต ปญฺจโมฯ ",
"pli-tv-kd1:31.1.0":	"๑๘ฯ อาจริยวตฺตกถา ",
"pli-tv-kd1:31.1.1":	"เตน โข ปน สมเยน อญฺญตโร มาณวโก ภิกฺขู อุปสงฺกมิตฺวา ปพฺพชฺชํ ยาจิฯ ",
"pli-tv-kd1:31.1.2":	"ตสฺส ภิกฺขู ปฏิกจฺเจว นิสฺสเย อาจิกฺขึสุฯ ",
"pli-tv-kd1:31.1.3":	"โส เอวมาห—",
"pli-tv-kd1:31.1.4":	"“สเจ เม, ภนฺเต, ปพฺพชิเต นิสฺสเย อาจิกฺเขยฺยาถ, อภิรเมยฺยามหํฯ ",
"pli-tv-kd1:31.1.5":	"น ทานาหํ, ภนฺเต, ปพฺพชิสฺสามิ; ",
"pli-tv-kd1:31.1.6":	"เชคุจฺฉา เม นิสฺสยา ปฏิกูลา”ติฯ ",
"pli-tv-kd1:31.1.7":	"ภควโต เอตมตฺถํ อาโรเจสุํฯ ",
"pli-tv-kd1:31.1.8":	"“น, ภิกฺขเว, ปฏิกจฺเจว นิสฺสยา อาจิกฺขิตพฺพาฯ ",
"pli-tv-kd1:31.1.9":	"โย อาจิกฺเขยฺย, อาปตฺติ ทุกฺกฏสฺสฯ ",
"pli-tv-kd1:31.1.10":	"อนุชานามิ, ภิกฺขเว, อุปสมฺปนฺนสมนนฺตรา นิสฺสเย อาจิกฺขิตุนฺ”ติฯ ",
"pli-tv-kd1:31.2.1":	"เตน โข ปน สมเยน ภิกฺขู ทุวคฺเคนปิ ติวคฺเคนปิ คเณน อุปสมฺปาเทนฺติฯ ",
"pli-tv-kd1:31.2.2":	"ภควโต เอตมตฺถํ อาโรเจสุํฯ ",
"pli-tv-kd1:31.2.3":	"“น, ภิกฺขเว, อูนทสวคฺเคน คเณน อุปสมฺปาเทตพฺโพฯ ",
"pli-tv-kd1:31.2.4":	"โย อุปสมฺปาเทยฺย, อาปตฺติ ทุกฺกฏสฺสฯ ",
"pli-tv-kd1:31.2.5":	"อนุชานามิ, ภิกฺขเว, ทสวคฺเคน วา อติเรกทสวคฺเคน วา คเณน อุปสมฺปาเทตุนฺ”ติฯ ",
"pli-tv-kd1:31.3.1":	"เตน โข ปน สมเยน ภิกฺขู เอกวสฺสาปิ ทุวสฺสาปิ สทฺธิวิหาริกํ อุปสมฺปาเทนฺติฯ ",
"pli-tv-kd1:31.3.2":	"อายสฺมาปิ อุปเสโน วงฺคนฺตปุตฺโต เอกวโสฺส สทฺธิวิหาริกํ อุปสมฺปาเทสิฯ ",
"pli-tv-kd1:31.3.3":	"โส วสฺสํวุฏฺโฐ ทุวโสฺส เอกวสฺสํ สทฺธิวิหาริกํ อาทาย เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:31.3.4":	"อาจิณฺณํ โข ปเนตํ พุทฺธานํ ภควนฺตานํ อาคนฺตุเกหิ ภิกฺขูหิ สทฺธึ ปฏิสมฺโมทิตุํฯ ",
"pli-tv-kd1:31.4.1":	"อถ โข ภควา อายสฺมนฺตํ อุปเสนํ วงฺคนฺตปุตฺตํ เอตทโวจ—",
"pli-tv-kd1:31.4.2":	"“กจฺจิ, ภิกฺขุ, ขมนียํ, กจฺจิ ยาปนียํ, ",
"pli-tv-kd1:31.4.3":	"กจฺจิ ตฺวํ อปฺปกิลมเถน อทฺธานํ อาคโต”ติ? ",
"pli-tv-kd1:31.4.4":	"“ขมนียํ, ภควา, ยาปนียํ, ภควาฯ ",
"pli-tv-kd1:31.4.5":	"อปฺปกิลมเถน มยํ, ภนฺเต, อทฺธานํ อาคตา”ติฯ ",
"pli-tv-kd1:31.4.6":	"ชานนฺตาปิ ตถาคตา ปุจฺฉนฺติ, ชานนฺตาปิ น ปุจฺฉนฺติ, กาลํ วิทิตฺวา ปุจฺฉนฺติ, กาลํ วิทิตฺวา น ปุจฺฉนฺติ; ",
"pli-tv-kd1:31.4.7":	"อตฺถสํหิตํ ตถาคตา ปุจฺฉนฺติ; โน อนตฺถสํหิตํฯ ",
"pli-tv-kd1:31.4.8":	"อนตฺถสํหิเต เสตุฆาโต ตถาคตานํฯ ",
"pli-tv-kd1:31.4.9":	"ทฺวีหิ อากาเรหิ พุทฺธา ภควนฺโต ภิกฺขู ปฏิปุจฺฉนฺติ— ธมฺมํ วา เทเสสฺสาม, สาวกานํ วา สิกฺขาปทํ ปญฺญเปสฺสามาติฯ ",
"pli-tv-kd1:31.5.1":	"อถ โข ภควา อายสฺมนฺตํ อุปเสนํ วงฺคนฺตปุตฺตํ เอตทโวจ— “กติวโสฺสสิ ตฺวํ, ภิกฺขู”ติ? ",
"pli-tv-kd1:31.5.2":	"“ทุวโสฺสหํ, ภควา”ติฯ ",
"pli-tv-kd1:31.5.3":	"“อยํ ปน ภิกฺขุ กติวโสฺส”ติ? ",
"pli-tv-kd1:31.5.4":	"“เอกวโสฺส, ภควา”ติฯ ",
"pli-tv-kd1:31.5.5":	"“กึ ตายํ ภิกฺขุ โหตี”ติ? ",
"pli-tv-kd1:31.5.6":	"“สทฺธิวิหาริโก เม, ภควา”ติฯ ",
"pli-tv-kd1:31.5.7":	"วิครหิ พุทฺโธ ภควา—",
"pli-tv-kd1:31.5.8":	"“อนนุจฺฉวิกํ, โมฆปุริส, อนนุโลมิกํ อปฺปติรูปํ อสฺสามณกํ อกปฺปิยํ อกรณียํฯ ",
"pli-tv-kd1:31.5.9":	"กถญฺหิ นาม ตฺวํ, โมฆปุริส, อญฺเญหิ โอวทิโย อนุสาสิโย อญฺญํ โอวทิตุํ อนุสาสิตุํ มญฺญิสฺสสิฯ ",
"pli-tv-kd1:31.5.10":	"อติลหุํ โข ตฺวํ, โมฆปุริส, พาหุลฺลาย อาวตฺโต, ยทิทํ คณพนฺธิกํฯ ",
"pli-tv-kd1:31.5.11":	"เนตํ, โมฆปุริส, อปฺปสนฺนานํ วา ปสาทาย ปสนฺนานํ วา ภิโยฺยภาวาย …เป… ",
"pli-tv-kd1:31.5.12":	"วิครหิตฺวา …เป… ",
"pli-tv-kd1:31.5.13":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:31.5.14":	"“น, ภิกฺขเว, อูนทสวเสฺสน อุปสมฺปาเทตพฺโพฯ ",
"pli-tv-kd1:31.5.15":	"โย อุปสมฺปาเทยฺย, อาปตฺติ ทุกฺกฏสฺสฯ ",
"pli-tv-kd1:31.5.16":	"อนุชานามิ, ภิกฺขเว, ทสวเสฺสน วา อติเรกทสวเสฺสน วา อุปสมฺปาเทตุนฺ”ติฯ ",
"pli-tv-kd1:31.6.1":	"เตน โข ปน สมเยน ภิกฺขู—",
"pli-tv-kd1:31.6.2":	"ทสวสฺสมฺหา ทสวสฺสมฺหาติ—",
"pli-tv-kd1:31.6.3":	"พาลา อพฺยตฺตา อุปสมฺปาเทนฺติฯ ",
"pli-tv-kd1:31.6.4":	"ทิสฺสนฺติ อุปชฺฌายา พาลา, สทฺธิวิหาริกา ปณฺฑิตาฯ ",
"pli-tv-kd1:31.6.5":	"ทิสฺสนฺติ อุปชฺฌายา อพฺยตฺตา, สทฺธิวิหาริกา พฺยตฺตาฯ ",
"pli-tv-kd1:31.6.6":	"ทิสฺสนฺติ อุปชฺฌายา อปฺปสฺสุตา, สทฺธิวิหาริกา พหุสฺสุตาฯ ",
"pli-tv-kd1:31.6.7":	"ทิสฺสนฺติ อุปชฺฌายา ทุปฺปญฺญา, สทฺธิวิหาริกา ปญฺญวนฺโตฯ ",
"pli-tv-kd1:31.6.8":	"อญฺญตโรปิ อญฺญติตฺถิยปุพฺโพ อุปชฺฌาเยน สหธมฺมิกํ วุจฺจมาโน อุปชฺฌายสฺส วาทํ อาโรเปตฺวา ตํเยว ติตฺถายตนํ สงฺกมิฯ ",
"pli-tv-kd1:31.7.1":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:31.7.2":	"“กถญฺหิ นาม ภิกฺขู—ทสวสฺสมฺหา ทสวสฺสมฺหาติ—พาลา อพฺยตฺตา อุปสมฺปาเทสฺสนฺติฯ ",
"pli-tv-kd1:31.7.3":	"ทิสฺสนฺติ อุปชฺฌายา พาลา สทฺธิวิหาริกา ปณฺฑิตา, ทิสฺสนฺติ อุปชฺฌายา อพฺยตฺตา สทฺธิวิหาริกา พฺยตฺตา, ทิสฺสนฺติ อุปชฺฌายา อปฺปสฺสุตา สทฺธิวิหาริกา พหุสฺสุตา, ทิสฺสนฺติ อุปชฺฌายา ทุปฺปญฺญา, สทฺธิวิหาริกา ปญฺญวนฺโต”ติฯ ",
"pli-tv-kd1:31.7.4":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd1:31.7.5":	"“สจฺจํ กิร, ภิกฺขเว, ภิกฺขู—",
"pli-tv-kd1:31.7.6":	"ทสวสฺสมฺหา ทสวสฺสมฺหาติ—",
"pli-tv-kd1:31.7.7":	"พาลา อพฺยตฺตา อุปสมฺปาเทนฺติฯ ",
"pli-tv-kd1:31.7.8":	"ทิสฺสนฺติ อุปชฺฌายา พาลา, สทฺธิวิหาริกา ปณฺฑิตา, ทิสฺสนฺติ อุปชฺฌายา อพฺยตฺตา สทฺธิวิหาริกา พฺยตฺตา, ทิสฺสนฺติ อุปชฺฌายา อปฺปสฺสุตา, สทฺธิวิหาริกา พหุสฺสุตา, ทิสฺสนฺติ อุปชฺฌายา ทุปฺปญฺญา, สทฺธิวิหาริกา ปญฺญวนฺโต”ติ? ",
"pli-tv-kd1:31.7.9":	"“สจฺจํ, ภควา”ติฯ ",
"pli-tv-kd1:31.8.1":	"วิครหิ พุทฺโธ ภควา …เป… ",
"pli-tv-kd1:31.8.2":	"“กถญฺหิ นาม เต, ภิกฺขเว, โมฆปุริสา—ทสวสฺสมฺหา ทสวสฺสมฺหาติ—พาลา อพฺยตฺตา อุปสมฺปาเทสฺสนฺติฯ ",
"pli-tv-kd1:31.8.3":	"ทิสฺสนฺติ อุปชฺฌายา พาลา, สทฺธิวิหาริกา ปณฺฑิตา, ทิสฺสนฺติ อุปชฺฌายา อพฺยตฺตา สทฺธิวิหาริกา พฺยตฺตา, ทิสฺสนฺติ อุปชฺฌายา อปฺปสฺสุตา, สทฺธิวิหาริกา พหุสฺสุตา, ทิสฺสนฺติ อุปชฺฌายา ทุปฺปญฺญา, สทฺธิวิหาริกา ปญฺญวนฺโตฯ ",
"pli-tv-kd1:31.8.4":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd1:31.8.5":	"วิครหิตฺวา …เป… ",
"pli-tv-kd1:31.8.6":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:31.8.7":	"“น, ภิกฺขเว, พาเลน อพฺยตฺเตน อุปสมฺปาเทตพฺโพฯ ",
"pli-tv-kd1:31.8.8":	"โย อุปสมฺปาเทยฺย, อาปตฺติ ทุกฺกฏสฺสฯ ",
"pli-tv-kd1:31.8.9":	"อนุชานามิ, ภิกฺขเว, พฺยตฺเตน ภิกฺขุนา ปฏิพเลน ทสวเสฺสน วา อติเรกทสวเสฺสน วา อุปสมฺปาเทตุนฺ”ติฯ ",
"pli-tv-kd1:32.1.1":	"เตน โข ปน สมเยน ภิกฺขู อุปชฺฌาเยสุ ปกฺกนฺเตสุปิ วิพฺภนฺเตสุปิ กาลงฺกเตสุปิ ปกฺขสงฺกนฺเตสุปิ อนาจริยกา อโนวทิยมานา อนนุสาสิยมานา ",
"pli-tv-kd1:32.1.2":	"ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จรนฺติ, ",
"pli-tv-kd1:32.1.3":	"มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมนฺติ, อุปริขาทนีเยปิ อุปริสายนีเยปิ อุปริปานีเยปิ อุตฺติฏฺฐปตฺตํ อุปนาเมนฺติ; ",
"pli-tv-kd1:32.1.4":	"สามํ สูปมฺปิ โอทนมฺปิ วิญฺญาเปตฺวา ภุญฺชนฺติ; ",
"pli-tv-kd1:32.1.5":	"ภตฺตคฺเคปิ อุจฺจาสทฺทา มหาสทฺทา วิหรนฺติฯ ",
"pli-tv-kd1:32.1.6":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:32.1.7":	"“กถญฺหิ นาม สมณา สกฺยปุตฺติยา ทุนฺนิวตฺถา ทุปฺปารุตา อนากปฺปสมฺปนฺนา ปิณฺฑาย จริสฺสนฺติ; ",
"pli-tv-kd1:32.1.8":	"มนุสฺสานํ ภุญฺชมานานํ อุปริโภชเนปิ อุตฺติฏฺฐปตฺตํ อุปนาเมสฺสนฺติ, อุปริขาทนีเยปิ อุปริสายนีเยปิ อุปริปานีเยปิ อุตฺติฏฺฐปตฺตํ อุปนาเมสฺสนฺติ; ",
"pli-tv-kd1:32.1.9":	"สามํ สูปมฺปิ โอทนมฺปิ วิญฺญาเปตฺวา ภุญฺชิสฺสนฺติ; ",
"pli-tv-kd1:32.1.10":	"ภตฺตคฺเคปิ อุจฺจาสทฺทา มหาสทฺทา วิหริสฺสนฺติ, เสยฺยถาปิ พฺราหฺมณา พฺราหฺมณโภชเน”ติฯ ",
"pli-tv-kd1:32.1.11":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํ …เป… ",
"pli-tv-kd1:32.1.12":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd1:32.1.13":	"“สจฺจํ กิร, ภิกฺขเว …เป… ",
"pli-tv-kd1:32.1.14":	"“สจฺจํ, ภควา”ติ …เป… ",
"pli-tv-kd1:32.1.15":	"วิครหิตฺวา ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:32.1.16":	"“อนุชานามิ, ภิกฺขเว, อาจริยํฯ ",
"pli-tv-kd1:32.1.17":	"อาจริโย, ภิกฺขเว, อนฺเตวาสิกมฺหิ ปุตฺตจิตฺตํ อุปฏฺฐาเปสฺสติ, อนฺเตวาสิโก อาจริยมฺหิ ปิตุจิตฺตํ อุปฏฺฐาเปสฺสติฯ ",
"pli-tv-kd1:32.1.18":	"เอวํ เต อญฺญมญฺญํ สคารวา สปฺปติสฺสา สภาควุตฺติโน วิหรนฺตา อิมสฺมึ ธมฺมวินเย วุทฺธึ วิรุฬฺหึ เวปุลฺลํ อาปชฺชิสฺสนฺติฯ ",
"pli-tv-kd1:32.1.19":	"อนุชานามิ, ภิกฺขเว, ทสวสฺสํ นิสฺสาย วตฺถุํ, ทสวเสฺสน นิสฺสยํ ทาตุํฯ ",
"pli-tv-kd1:32.2.1":	"เอวญฺจ ปน, ภิกฺขเว, อาจริโย คเหตพฺโพฯ ",
"pli-tv-kd1:32.2.2":	"เอกํสํ อุตฺตราสงฺคํ กริตฺวา ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd1:32.2.3":	"‘อาจริโย เม, ภนฺเต, โหหิ, อายสฺมโต นิสฺสาย วจฺฉามิ; ",
"pli-tv-kd1:32.2.4":	"อาจริโย เม, ภนฺเต, โหหิ, อายสฺมโต นิสฺสาย วจฺฉามิ; ",
"pli-tv-kd1:32.2.5":	"อาจริโย เม, ภนฺเต, โหหิ, อายสฺมโต นิสฺสาย วจฺฉามี’ติฯ ",
"pli-tv-kd1:32.2.6":	"‘สาหู’ติ วา ‘ลหู’ติ วา ‘โอปายิกนฺ’ติ วา ‘ปติรูปนฺ’ติ วา ‘ปาสาทิเกน สมฺปาเทหี’ติ วา กาเยน วิญฺญาเปติ, วาจาย วิญฺญาเปติ, กาเยน วาจาย วิญฺญาเปติ, คหิโต โหติ อาจริโย; ",
"pli-tv-kd1:32.2.7":	"น กาเยน วิญฺญาเปติ, น วาจาย วิญฺญาเปติ, น กาเยน วาจาย วิญฺญาเปติ, น คหิโต โหติ อาจริโยฯ ",
"pli-tv-kd1:32.3.1":	"อนฺเตวาสิเกน, ภิกฺขเว, อาจริยมฺหิ สมฺมา วตฺติตพฺพํฯ ",
"pli-tv-kd1:32.3.2":	"ตตฺรายํ สมฺมาวตฺตนา—",
"pli-tv-kd1:32.3.3.1":	"กาลเสฺสว อุฏฺฐาย อุปาหนํ โอมุญฺจิตฺวา เอกํสํ อุตฺตราสงฺคํ กริตฺวา ทนฺตกฏฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ ",
"pli-tv-kd1:32.3.4":	"สเจ ยาคุ โหติ, ภาชนํ โธวิตฺวา ยาคุ อุปนาเมตพฺพาฯ ",
"pli-tv-kd1:32.3.5":	"ยาคุํ ปีตสฺส อุทกํ ทตฺวา ภาชนํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา ปฏิสาเมตพฺพํฯ ",
"pli-tv-kd1:32.3.6":	"อาจริยมฺหิ วุฏฺฐิเต อาสนํ อุทฺธริตพฺพํฯ ",
"pli-tv-kd1:32.3.7":	"สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
"pli-tv-kd1:32.3.8":	"สเจ อาจริโย คามํ ปวิสิตุกาโม โหติ, นิวาสนํ ทาตพฺพํ, ปฏินิวาสนํ ปฏิคฺคเหตพฺพํ, กายพนฺธนํ ทาตพฺพํ, สคุณํ กตฺวา สงฺฆาฏิโย ทาตพฺพา, โธวิตฺวา ปตฺโต โสทโก ทาตพฺโพฯ ",
"pli-tv-kd1:32.3.9":	"สเจ อาจริโย ปจฺฉาสมณํ อากงฺขติ, ติมณฺฑลํ ปฏิจฺฉาเทนฺเตน ปริมณฺฑลํ นิวาเสตฺวา กายพนฺธนํ พนฺธิตฺวา สคุณํ กตฺวา สงฺฆาฏิโย ปารุปิตฺวา คณฺฐิกํ ปฏิมุญฺจิตฺวา โธวิตฺวา ปตฺตํ คเหตฺวา อาจริยสฺส ปจฺฉาสมเณน โหตพฺพํฯ ",
"pli-tv-kd1:32.3.10":	"นาติทูเร คนฺตพฺพํ, นาจฺจาสนฺเน คนฺตพฺพํ, ปตฺตปริยาปนฺนํ ปฏิคฺคเหตพฺพํฯ ",
"pli-tv-kd1:32.3.11":	"น อาจริยสฺส ภณมานสฺส อนฺตรนฺตรา กถา โอปาเตตพฺพาฯ ",
"pli-tv-kd1:32.3.12":	"อาจริโย อาปตฺติสามนฺตา ภณมาโน นิวาเรตพฺโพฯ ",
"pli-tv-kd1:32.3.13":	"นิวตฺตนฺเตน ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, ปจฺจุคฺคนฺตฺวา ปตฺตจีวรํ ปฏิคฺคเหตพฺพํ, ปฏินิวาสนํ ทาตพฺพํ, นิวาสนํ ปฏิคฺคเหตพฺพํฯ ",
"pli-tv-kd1:32.3.14":	"สเจ จีวรํ สินฺนํ โหติ, มุหุตฺตํ อุเณฺห โอตาเปตพฺพํ, น จ อุเณฺห จีวรํ นิทหิตพฺพํฯ ",
"pli-tv-kd1:32.3.15":	"จีวรํ สงฺฆริตพฺพํฯ ",
"pli-tv-kd1:32.3.16":	"จีวรํ สงฺฆรนฺเตน จตุรงฺคุลํ กณฺณํ อุสฺสาเรตฺวา จีวรํ สงฺฆริตพฺพํ—",
"pli-tv-kd1:32.3.17":	"มา มชฺเฌ ภงฺโค อโหสีติฯ ",
"pli-tv-kd1:32.3.18":	"โอโภเค กายพนฺธนํ กาตพฺพํฯ ",
"pli-tv-kd1:32.3.19":	"สเจ ปิณฺฑปาโต โหติ, อาจริโย จ ภุญฺชิตุกาโม โหติ, อุทกํ ทตฺวา ปิณฺฑปาโต อุปนาเมตพฺโพฯ ",
"pli-tv-kd1:32.3.20":	"อาจริโย ปานีเยน ปุจฺฉิตพฺโพฯ ",
"pli-tv-kd1:32.3.21":	"ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ, น จ อุเณฺห ปตฺโต นิทหิตพฺโพฯ ",
"pli-tv-kd1:32.3.22":	"ปตฺตจีวรํ นิกฺขิปิตพฺพํฯ ",
"pli-tv-kd1:32.3.23":	"ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
"pli-tv-kd1:32.3.24":	"น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
"pli-tv-kd1:32.3.25":	"จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
"pli-tv-kd1:32.3.26":	"อาจริยมฺหิ วุฏฺฐิเต อาสนํ อุทฺธริตพฺพํ, ปาโททกํ ปาทปีฐํ ปาทกถลิกํ ปฏิสาเมตพฺพํฯ ",
"pli-tv-kd1:32.3.27":	"สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
"pli-tv-kd1:32.3.28.1":	"สเจ อาจริโย นหายิตุกาโม โหติ, นหานํ ปฏิยาเทตพฺพํฯ ",
"pli-tv-kd1:32.3.29":	"สเจ สีเตน อตฺโถ โหติ, สีตํ ปฏิยาเทตพฺพํฯ ",
"pli-tv-kd1:32.3.30":	"สเจ อุเณฺหน อตฺโถ โหติ, อุณฺหํ ปฏิยาเทตพฺพํฯ ",
"pli-tv-kd1:32.3.31":	"สเจ อาจริโย ชนฺตาฆรํ ปวิสิตุกาโม โหติ, จุณฺณํ สนฺเนตพฺพํ, มตฺติกา เตเมตพฺพา, ชนฺตาฆรปีฐํ อาทาย อาจริยสฺส ปิฏฺฐิโต ปิฏฺฐิโต คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ, จุณฺณํ ทาตพฺพํ, มตฺติกา ทาตพฺพาฯ ",
"pli-tv-kd1:32.3.32":	"สเจ อุสฺสหติ, ชนฺตาฆรํ ปวิสิตพฺพํฯ ",
"pli-tv-kd1:32.3.33":	"ชนฺตาฆรํ ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ ปวิสิตพฺพํฯ ",
"pli-tv-kd1:32.3.34":	"น เถเร ภิกฺขู อนุปขชฺช นิสีทิตพฺพํฯ ",
"pli-tv-kd1:32.3.35":	"น นวา ภิกฺขู อาสเนน ปฏิพาหิตพฺพาฯ ",
"pli-tv-kd1:32.3.36":	"ชนฺตาฆเร อาจริยสฺส ปริกมฺมํ กาตพฺพํฯ ",
"pli-tv-kd1:32.3.37":	"ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํฯ ",
"pli-tv-kd1:32.3.38":	"อุทเกปิ อาจริยสฺส ปริกมฺมํ กาตพฺพํฯ ",
"pli-tv-kd1:32.3.39":	"นหาเตน ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา อาจริยสฺส คตฺตโต อุทกํ ปมชฺชิตพฺพํ, นิวาสนํ ทาตพฺพํ, สงฺฆาฏิ ทาตพฺพา, ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํฯ ",
"pli-tv-kd1:32.3.40":	"อาจริโย ปานีเยน ปุจฺฉิตพฺโพฯ ",
"pli-tv-kd1:32.3.41":	"สเจ อุทฺทิสาเปตุกาโม โหติ, อุทฺทิสาเปตพฺโพฯ ",
"pli-tv-kd1:32.3.42":	"สเจ ปริปุจฺฉิตุกาโม โหติ, ปริปุจฺฉิตพฺโพฯ ",
"pli-tv-kd1:32.3.43.1":	"ยสฺมึ วิหาเร อาจริโย วิหรติ, สเจ โส วิหาโร อุกฺลาโป โหติ, สเจ อุสฺสหติ, โสเธตพฺโพฯ ",
"pli-tv-kd1:32.3.44":	"วิหารํ โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:32.3.45":	"นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:32.3.46":	"ภิสิพิพฺโพหนํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:32.3.47":	"มญฺโจ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺโพ; ",
"pli-tv-kd1:32.3.48":	"ปีฐํ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:32.3.49":	"มญฺจปฏิปาทกา นีหริตฺวา เอกมนฺตํ นิกฺขิปิตพฺพา; ",
"pli-tv-kd1:32.3.50":	"เขฬมลฺลโก นีหริตฺวา เอกมนฺตํ นิกฺขิปิตพฺโพ; ",
"pli-tv-kd1:32.3.51":	"อปเสฺสนผลกํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:32.3.52":	"ภูมตฺถรณํ ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:32.3.53":	"สเจ วิหาเร สนฺตานกํ โหติ, อุโลฺลกา ปฐมํ โอหาเรตพฺพํ, อาโลกสนฺธิกณฺณภาคา ปมชฺชิตพฺพาฯ ",
"pli-tv-kd1:32.3.54":	"สเจ เครุกปริกมฺมกตา ภิตฺติ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
"pli-tv-kd1:32.3.55":	"สเจ กาฬวณฺณกตา ภูมิ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
"pli-tv-kd1:32.3.56":	"สเจ อกตา โหติ ภูมิ, อุทเกน ปริปฺโผสิตฺวา สมฺมชฺชิตพฺพา—",
"pli-tv-kd1:32.3.57":	"มา วิหาโร รเชน อุหญฺญีติฯ ",
"pli-tv-kd1:32.3.58":	"สงฺการํ วิจินิตฺวา เอกมนฺตํ ฉฑฺเฑตพฺพํฯ ",
"pli-tv-kd1:32.3.59":	"ภูมตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:32.3.60":	"มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพาฯ ",
"pli-tv-kd1:32.3.61":	"มญฺโจ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺโพฯ ",
"pli-tv-kd1:32.3.62":	"ปีฐํ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:32.3.63":	"ภิสิพิพฺโพหนํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:32.3.64":	"นิสีทนปจฺจตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:32.3.65":	"เขฬมลฺลโก โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพฯ ",
"pli-tv-kd1:32.3.66":	"อปเสฺสนผลกํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํฯ ",
"pli-tv-kd1:32.3.67":	"ปตฺตจีวรํ นิกฺขิปิตพฺพํฯ ",
"pli-tv-kd1:32.3.68":	"ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
"pli-tv-kd1:32.3.69":	"น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
"pli-tv-kd1:32.3.70":	"จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
"pli-tv-kd1:32.3.71":	"สเจ ปุรตฺถิมา สรชา วาตา วายนฺติ, ปุรตฺถิมา วาตปานา ถเกตพฺพาฯ ",
"pli-tv-kd1:32.3.72":	"สเจ ปจฺฉิมา สรชา วาตา วายนฺติ, ปจฺฉิมา วาตปานา ถเกตพฺพาฯ ",
"pli-tv-kd1:32.3.73":	"สเจ อุตฺตรา สรชา วาตา วายนฺติ, อุตฺตรา วาตปานา ถเกตพฺพาฯ ",
"pli-tv-kd1:32.3.74":	"สเจ ทกฺขิณา สรชา วาตา วายนฺติ, ทกฺขิณา วาตปานา ถเกตพฺพาฯ ",
"pli-tv-kd1:32.3.75":	"สเจ สีตกาโล โหติ, ทิวา วาตปานา วิวริตพฺพา, รตฺตึ ถเกตพฺพาฯ ",
"pli-tv-kd1:32.3.76":	"สเจ อุณฺหกาโล โหติ, ทิวา วาตปานา ถเกตพฺพา, รตฺตึ วิวริตพฺพาฯ ",
"pli-tv-kd1:32.3.77":	"สเจ ปริเวณํ อุกฺลาปํ โหติ, ปริเวณํ สมฺมชฺชิตพฺพํฯ ",
"pli-tv-kd1:32.3.78":	"สเจ โกฏฺฐโก อุกฺลาโป โหติ, โกฏฺฐโก สมฺมชฺชิตพฺโพฯ ",
"pli-tv-kd1:32.3.79":	"สเจ อุปฏฺฐานสาลา อุกฺลาปา โหติ, อุปฏฺฐานสาลา สมฺมชฺชิตพฺพาฯ ",
"pli-tv-kd1:32.3.80":	"สเจ อคฺคิสาลา อุกฺลาปา โหติ, อคฺคิสาลา สมฺมชฺชิตพฺพาฯ ",
"pli-tv-kd1:32.3.81":	"สเจ วจฺจกุฏิ อุกฺลาปา โหติ, วจฺจกุฏิ สมฺมชฺชิตพฺพาฯ ",
"pli-tv-kd1:32.3.82":	"สเจ ปานียํ น โหติ, ปานียํ อุปฏฺฐาเปตพฺพํฯ ",
"pli-tv-kd1:32.3.83":	"สเจ ปริโภชนียํ น โหติ, ปริโภชนียํ อุปฏฺฐาเปตพฺพํฯ ",
"pli-tv-kd1:32.3.84":	"สเจ อาจมนกุมฺภิยํ อุทกํ น โหติ, อาจมนกุมฺภิยา อุทกํ อาสิญฺจิตพฺพํฯ ",
"pli-tv-kd1:32.3.85.1":	"สเจ อาจริยสฺส อนภิรติ อุปฺปนฺนา โหติ, อนฺเตวาสิเกน วูปกาเสตพฺโพ, วูปกาสาเปตพฺโพ, ธมฺมกถา วาสฺส กาตพฺพาฯ ",
"pli-tv-kd1:32.3.86":	"สเจ อาจริยสฺส กุกฺกุจฺจํ อุปฺปนฺนํ โหติ, อนฺเตวาสิเกน วิโนเทตพฺพํ, วิโนทาเปตพฺพํ, ธมฺมกถา วาสฺส กาตพฺพาฯ ",
"pli-tv-kd1:32.3.87":	"สเจ อาจริยสฺส ทิฏฺฐิคตํ อุปฺปนฺนํ โหติ, อนฺเตวาสิเกน วิเวเจตพฺพํ, วิเวจาเปตพฺพํ, ธมฺมกถา วาสฺส กาตพฺพาฯ ",
"pli-tv-kd1:32.3.88":	"สเจ อาจริโย ครุธมฺมํ อชฺฌาปนฺโน โหติ ปริวาสารโห, อนฺเตวาสิเกน อุสฺสุกฺกํ กาตพฺพํ—",
"pli-tv-kd1:32.3.89":	"กินฺติ นุ โข สงฺโฆ อาจริยสฺส ปริวาสํ ทเทยฺยาติฯ ",
"pli-tv-kd1:32.3.90":	"สเจ อาจริโย มูลายปฏิกสฺสนารโห โหติ, อนฺเตวาสิเกน อุสฺสุกฺกํ กาตพฺพํ—",
"pli-tv-kd1:32.3.91":	"กินฺติ นุ โข สงฺโฆ อาจริยํ มูลาย ปฏิกเสฺสยฺยาติฯ ",
"pli-tv-kd1:32.3.92":	"สเจ อาจริโย มานตฺตารโห โหติ, อนฺเตวาสิเกน อุสฺสุกฺกํ กาตพฺพํ—",
"pli-tv-kd1:32.3.93":	"กินฺติ นุ โข สงฺโฆ อาจริยสฺส มานตฺตํ ทเทยฺยาติฯ ",
"pli-tv-kd1:32.3.94":	"สเจ อาจริโย อพฺภานารโห โหติ, อนฺเตวาสิเกน อุสฺสุกฺกํ กาตพฺพํ—",
"pli-tv-kd1:32.3.95":	"กินฺติ นุ โข สงฺโฆ อาจริยํ อพฺเภยฺยาติฯ ",
"pli-tv-kd1:32.3.96":	"สเจ สงฺโฆ อาจริยสฺส กมฺมํ กตฺตุกาโม โหติ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อนฺเตวาสิเกน อุสฺสุกฺกํ กาตพฺพํ—",
"pli-tv-kd1:32.3.97":	"กินฺติ นุ โข สงฺโฆ อาจริยสฺส กมฺมํ น กเรยฺย, ลหุกาย วา ปริณาเมยฺยาติฯ ",
"pli-tv-kd1:32.3.98":	"กตํ วา ปนสฺส โหติ สงฺเฆน กมฺมํ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อนฺเตวาสิเกน อุสฺสุกฺกํ กาตพฺพํ—",
"pli-tv-kd1:32.3.99":	"กินฺติ นุ โข อาจริโย สมฺมา วตฺเตยฺย, โลมํ ปาเตยฺย, เนตฺถารํ วตฺเตยฺย, สงฺโฆ ตํ กมฺมํ ปฏิปฺปสฺสมฺเภยฺยาติฯ ",
"pli-tv-kd1:32.3.100":	"สเจ อาจริยสฺส จีวรํ โธวิตพฺพํ โหติ, อนฺเตวาสิเกน โธวิตพฺพํ, อุสฺสุกฺกํ วา กาตพฺพํ—",
"pli-tv-kd1:32.3.101":	"กินฺติ นุ โข อาจริยสฺส จีวรํ โธวิเยถาติฯ ",
"pli-tv-kd1:32.3.102":	"สเจ อาจริยสฺส จีวรํ กาตพฺพํ โหติ, อนฺเตวาสิเกน กาตพฺพํ, อุสฺสุกฺกํ วา กาตพฺพํ—",
"pli-tv-kd1:32.3.103":	"กินฺติ นุ โข อาจริยสฺส จีวรํ กริเยถาติฯ ",
"pli-tv-kd1:32.3.104":	"สเจ อาจริยสฺส รชนํ ปจิตพฺพํ โหติ, อนฺเตวาสิเกน ปจิตพฺพํ, อุสฺสุกฺกํ วา กาตพฺพํ—",
"pli-tv-kd1:32.3.105":	"กินฺติ นุ โข อาจริยสฺส รชนํ ปจิเยถาติฯ ",
"pli-tv-kd1:32.3.106":	"สเจ อาจริยสฺส จีวรํ รชิตพฺพํ โหติ, อนฺเตวาสิเกน รชิตพฺพํ, อุสฺสุกฺกํ วา กาตพฺพํ—",
"pli-tv-kd1:32.3.107":	"กินฺติ นุ โข อาจริยสฺส จีวรํ รชิเยถาติฯ ",
"pli-tv-kd1:32.3.108":	"จีวรํ รชนฺเตน สาธุกํ สมฺปริวตฺตกํ สมฺปริวตฺตกํ รชิตพฺพํ, น จ อจฺฉินฺเน เถเว ปกฺกมิตพฺพํฯ ",
"pli-tv-kd1:32.3.109":	"น อาจริยํ อนาปุจฺฉา เอกจฺจสฺส ปตฺโต ทาตพฺโพ, น เอกจฺจสฺส ปตฺโต ปฏิคฺคเหตพฺโพ; ",
"pli-tv-kd1:32.3.110":	"น เอกจฺจสฺส จีวรํ ทาตพฺพํ; ",
"pli-tv-kd1:32.3.111":	"น เอกจฺจสฺส จีวรํ ปฏิคฺคเหตพฺพํ; ",
"pli-tv-kd1:32.3.112":	"น เอกจฺจสฺส ปริกฺขาโร ทาตพฺโพ; ",
"pli-tv-kd1:32.3.113":	"น เอกจฺจสฺส ปริกฺขาโร ปฏิคฺคเหตพฺโพ; ",
"pli-tv-kd1:32.3.114":	"น เอกจฺจสฺส เกสา เฉเทตพฺพา; ",
"pli-tv-kd1:32.3.115":	"น เอกจฺเจน เกสา เฉทาเปตพฺพา; ",
"pli-tv-kd1:32.3.116":	"น เอกจฺจสฺส ปริกมฺมํ กาตพฺพํ; ",
"pli-tv-kd1:32.3.117":	"น เอกจฺเจน ปริกมฺมํ การาเปตพฺพํ; ",
"pli-tv-kd1:32.3.118":	"น เอกจฺจสฺส เวยฺยาวจฺโจ กาตพฺโพ; ",
"pli-tv-kd1:32.3.119":	"น เอกจฺเจน เวยฺยาวจฺโจ การาเปตพฺโพ; ",
"pli-tv-kd1:32.3.120":	"น เอกจฺจสฺส ปจฺฉาสมเณน โหตพฺพํ; ",
"pli-tv-kd1:32.3.121":	"น เอกจฺโจ ปจฺฉาสมโณ อาทาตพฺโพ; ",
"pli-tv-kd1:32.3.122":	"น เอกจฺจสฺส ปิณฺฑปาโต นีหริตพฺโพ; ",
"pli-tv-kd1:32.3.123":	"น เอกจฺเจน ปิณฺฑปาโต นีหราเปตพฺโพฯ ",
"pli-tv-kd1:32.3.124":	"น อาจริยํ อนาปุจฺฉา คาโม ปวิสิตพฺโพ, น สุสานํ คนฺตพฺพํ, น ทิสา ปกฺกมิตพฺพาฯ ",
"pli-tv-kd1:32.3.125":	"สเจ อาจริโย คิลาโน โหติ, ยาวชีวํ อุปฏฺฐาตพฺโพ, วุฏฺฐานมสฺส อาคเมตพฺพนฺ”ติฯ ",
"pli-tv-kd1:32.3.126":	"อาจริยวตฺตํ นิฏฺฐิตํฯ ",
"pli-tv-kd1:33.1.0":	"๑๙ฯ อนฺเตวาสิกวตฺตกถา ",
"pli-tv-kd1:33.1.1":	"“อาจริเยน, ภิกฺขเว, อนฺเตวาสิกมฺหิ สมฺมา วตฺติตพฺพํฯ ",
"pli-tv-kd1:33.1.2":	"ตตฺรายํ สมฺมาวตฺตนา—",
"pli-tv-kd1:33.1.3":	"อาจริเยน, ภิกฺขเว, อนฺเตวาสิโก สงฺคเหตพฺโพ อนุคฺคเหตพฺโพ อุทฺเทเสน ปริปุจฺฉาย โอวาเทน อนุสาสนิยาฯ ",
"pli-tv-kd1:33.1.4":	"สเจ อาจริยสฺส ปตฺโต โหติ, อนฺเตวาสิกสฺส ปตฺโต น โหติ, อาจริเยน อนฺเตวาสิกสฺส ปตฺโต ทาตพฺโพ, อุสฺสุกฺกํ วา กาตพฺพํ—",
"pli-tv-kd1:33.1.5":	"กินฺติ นุ โข อนฺเตวาสิกสฺส ปตฺโต อุปฺปชฺชิเยถาติฯ ",
"pli-tv-kd1:33.1.6":	"สเจ อาจริยสฺส จีวรํ โหติ, อนฺเตวาสิกสฺส จีวรํ น โหติ, อาจริเยน อนฺเตวาสิกสฺส จีวรํ ทาตพฺพํ, อุสฺสุกฺกํ วา กาตพฺพํ—",
"pli-tv-kd1:33.1.7":	"กินฺติ นุ โข อนฺเตวาสิกสฺส จีวรํ อุปฺปชฺชิเยถาติฯ ",
"pli-tv-kd1:33.1.8":	"สเจ อาจริยสฺส ปริกฺขาโร โหติ, อนฺเตวาสิกสฺส ปริกฺขาโร น โหติ, อาจริเยน อนฺเตวาสิกสฺส ปริกฺขาโร ทาตพฺโพ, อุสฺสุกฺกํ วา กาตพฺพํ—",
"pli-tv-kd1:33.1.9":	"กินฺติ นุ โข อนฺเตวาสิกสฺส ปริกฺขาโร อุปฺปชฺชิเยถาติฯ ",
"pli-tv-kd1:33.1.10.1":	"สเจ อนฺเตวาสิโก คิลาโน โหติ, กาลเสฺสว อุฏฺฐาย ทนฺตกฏฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ ",
"pli-tv-kd1:33.1.11":	"สเจ ยาคุ โหติ, ภาชนํ โธวิตฺวา ยาคุ อุปนาเมตพฺพาฯ ",
"pli-tv-kd1:33.1.12":	"ยาคุํ ปีตสฺส อุทกํ ทตฺวา ภาชนํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา ปฏิสาเมตพฺพํฯ ",
"pli-tv-kd1:33.1.13":	"อนฺเตวาสิกมฺหิ วุฏฺฐิเต อาสนํ อุทฺธริตพฺพํฯ ",
"pli-tv-kd1:33.1.14":	"สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
"pli-tv-kd1:33.1.15":	"สเจ อนฺเตวาสิโก คามํ ปวิสิตุกาโม โหติ, นิวาสนํ ทาตพฺพํ, ปฏินิวาสนํ ปฏิคฺคเหตพฺพํ, กายพนฺธนํ ทาตพฺพํ, สคุณํ กตฺวา สงฺฆาฏิโย ทาตพฺพา, โธวิตฺวา ปตฺโต โสทโก ทาตพฺโพฯ ",
"pli-tv-kd1:33.1.16":	"เอตฺตาวตา นิวตฺติสฺสตีติ อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํ, ปจฺจุคฺคนฺตฺวา ปตฺตจีวรํ ปฏิคฺคเหตพฺพํ, ปฏินิวาสนํ ทาตพฺพํ, นิวาสนํ ปฏิคฺคเหตพฺพํฯ ",
"pli-tv-kd1:33.1.17":	"สเจ จีวรํ สินฺนํ โหติ, มุหุตฺตํ อุเณฺห โอตาเปตพฺพํ, น จ อุเณฺห จีวรํ นิทหิตพฺพํฯ ",
"pli-tv-kd1:33.1.18":	"จีวรํ สงฺฆริตพฺพํฯ ",
"pli-tv-kd1:33.1.19":	"จีวรํ สงฺฆรนฺเตน จตุรงฺคุลํ กณฺณํ อุสฺสาเรตฺวา จีวรํ สงฺฆริตพฺพํ—",
"pli-tv-kd1:33.1.20":	"มา มชฺเฌ ภงฺโค อโหสีติฯ ",
"pli-tv-kd1:33.1.21":	"โอโภเค กายพนฺธนํ กาตพฺพํฯ ",
"pli-tv-kd1:33.1.22":	"สเจ ปิณฺฑปาโต โหติ, อนฺเตวาสิโก จ ภุญฺชิตุกาโม โหติ, อุทกํ ทตฺวา ปิณฺฑปาโต อุปนาเมตพฺโพฯ ",
"pli-tv-kd1:33.1.23":	"อนฺเตวาสิโก ปานีเยน ปุจฺฉิตพฺโพฯ ",
"pli-tv-kd1:33.1.24":	"ภุตฺตาวิสฺส อุทกํ ทตฺวา ปตฺตํ ปฏิคฺคเหตฺวา นีจํ กตฺวา สาธุกํ อปฺปฏิฆํสนฺเตน โธวิตฺวา โวทกํ กตฺวา มุหุตฺตํ อุเณฺห โอตาเปตพฺโพ, น จ อุเณฺห ปตฺโต นิทหิตพฺโพฯ ",
"pli-tv-kd1:33.1.25":	"ปตฺตจีวรํ นิกฺขิปิตพฺพํฯ ",
"pli-tv-kd1:33.1.26":	"ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
"pli-tv-kd1:33.1.27":	"น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
"pli-tv-kd1:33.1.28":	"จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
"pli-tv-kd1:33.1.29":	"อนฺเตวาสิกมฺหิ วุฏฺฐิเต อาสนํ อุทฺธริตพฺพํ, ปาโททกํ ปาทปีฐํ ปาทกถลิกํ ปฏิสาเมตพฺพํฯ ",
"pli-tv-kd1:33.1.30":	"สเจ โส เทโส อุกฺลาโป โหติ, โส เทโส สมฺมชฺชิตพฺโพฯ ",
"pli-tv-kd1:33.1.31.1":	"สเจ อนฺเตวาสิโก นหายิตุกาโม โหติ, นหานํ ปฏิยาเทตพฺพํฯ ",
"pli-tv-kd1:33.1.32":	"สเจ สีเตน อตฺโถ โหติ, สีตํ ปฏิยาเทตพฺพํฯ ",
"pli-tv-kd1:33.1.33":	"สเจ อุเณฺหน อตฺโถ โหติ, อุณฺหํ ปฏิยาเทตพฺพํฯ ",
"pli-tv-kd1:33.1.34":	"สเจ อนฺเตวาสิโก ชนฺตาฆรํ ปวิสิตุกาโม โหติ, จุณฺณํ สนฺเนตพฺพํ, มตฺติกา เตเมตพฺพา, ชนฺตาฆรปีฐํ อาทาย คนฺตฺวา ชนฺตาฆรปีฐํ ทตฺวา จีวรํ ปฏิคฺคเหตฺวา เอกมนฺตํ นิกฺขิปิตพฺพํ, จุณฺณํ ทาตพฺพํ, มตฺติกา ทาตพฺพาฯ ",
"pli-tv-kd1:33.1.35":	"สเจ อุสฺสหติ, ชนฺตาฆรํ ปวิสิตพฺพํฯ ",
"pli-tv-kd1:33.1.36":	"ชนฺตาฆรํ ปวิสนฺเตน มตฺติกาย มุขํ มกฺเขตฺวา ปุรโต จ ปจฺฉโต จ ปฏิจฺฉาเทตฺวา ชนฺตาฆรํ ปวิสิตพฺพํฯ ",
"pli-tv-kd1:33.1.37":	"น จ เถเร ภิกฺขู อนุปขชฺช นิสีทิตพฺพํ, น นวา ภิกฺขู อาสเนน ปฏิพาหิตพฺพาฯ ",
"pli-tv-kd1:33.1.38":	"ชนฺตาฆเร อนฺเตวาสิกสฺส ปริกมฺมํ กาตพฺพํฯ ",
"pli-tv-kd1:33.1.39":	"ชนฺตาฆรา นิกฺขมนฺเตน ชนฺตาฆรปีฐํ อาทาย ปุรโต จ ปจฺฉโต จ ปฏิจฺฉาเทตฺวา ชนฺตาฆรา นิกฺขมิตพฺพํฯ ",
"pli-tv-kd1:33.1.40":	"อุทเกปิ อนฺเตวาสิกสฺส ปริกมฺมํ กาตพฺพํฯ ",
"pli-tv-kd1:33.1.41":	"นหาเตน ปฐมตรํ อุตฺตริตฺวา อตฺตโน คตฺตํ โวทกํ กตฺวา นิวาเสตฺวา อนฺเตวาสิกสฺส คตฺตโต อุทกํ ปมชฺชิตพฺพํ, นิวาสนํ ทาตพฺพํ, สงฺฆาฏิ ทาตพฺพา, ชนฺตาฆรปีฐํ อาทาย ปฐมตรํ อาคนฺตฺวา อาสนํ ปญฺญเปตพฺพํ, ปาโททกํ ปาทปีฐํ ปาทกถลิกํ อุปนิกฺขิปิตพฺพํฯ ",
"pli-tv-kd1:33.1.42":	"อนฺเตวาสิโก ปานีเยน ปุจฺฉิตพฺโพฯ ",
"pli-tv-kd1:33.1.43.1":	"ยสฺมึ วิหาเร อนฺเตวาสิโก วิหรติ, สเจ โส วิหาโร อุกฺลาโป โหติ, สเจ อุสฺสหติ, โสเธตพฺโพฯ ",
"pli-tv-kd1:33.1.44":	"วิหารํ โสเธนฺเตน ปฐมํ ปตฺตจีวรํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:33.1.45":	"นิสีทนปจฺจตฺถรณํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:33.1.46":	"ภิสิพิพฺโพหนํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:33.1.47":	"มญฺโจ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺโพ; ",
"pli-tv-kd1:33.1.48":	"ปีฐํ นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:33.1.49":	"มญฺจปฏิปาทกา นีหริตฺวา เอกมนฺตํ นิกฺขิปิตพฺพา; ",
"pli-tv-kd1:33.1.50":	"เขฬมลฺลโก นีหริตฺวา เอกมนฺตํ นิกฺขิปิตพฺโพ; ",
"pli-tv-kd1:33.1.51":	"อปเสฺสนผลกํ นีหริตฺวา เอกมนฺตํ นิกฺขิปิตพฺพํ; ",
"pli-tv-kd1:33.1.52":	"ภูมตฺถรณํ ยถาปญฺญตฺตํ สลฺลกฺเขตฺวา นีหริตฺวา เอกมนฺตํ นิกฺขิปิตพฺพํฯ ",
"pli-tv-kd1:33.1.53":	"สเจ วิหาเร สนฺตานกํ โหติ, อุโลฺลกา ปฐมํ โอตาเรตพฺพํ, อาโลกสนฺธิกณฺณภาคา ปมชฺชิตพฺพาฯ ",
"pli-tv-kd1:33.1.54":	"สเจ เครุกปริกมฺมกตา ภิตฺติ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
"pli-tv-kd1:33.1.55":	"สเจ กาฬวณฺณกตา ภูมิ กณฺณกิตา โหติ, โจฬกํ เตเมตฺวา ปีเฬตฺวา ปมชฺชิตพฺพาฯ ",
"pli-tv-kd1:33.1.56":	"สเจ อกตา โหติ ภูมิ, อุทเกน ปริปฺโผสิตฺวา สมฺมชฺชิตพฺพา—",
"pli-tv-kd1:33.1.57":	"มา วิหาโร รเชน อุหญฺญีติฯ ",
"pli-tv-kd1:33.1.58":	"สงฺการํ วิจินิตฺวา เอกมนฺตํ ฉฑฺเฑตพฺพํฯ ",
"pli-tv-kd1:33.1.59":	"ภูมตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:33.1.60":	"มญฺจปฏิปาทกา โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพาฯ ",
"pli-tv-kd1:33.1.61":	"มญฺโจ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺโพฯ ",
"pli-tv-kd1:33.1.62":	"ปีฐํ โอตาเปตฺวา โสเธตฺวา ปปฺโผเฏตฺวา นีจํ กตฺวา สาธุกํ อปฺปฏิฆํสนฺเตน, อสงฺฆฏฺเฏนฺเตน กวาฏปิฏฺฐํ, อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:33.1.63":	"ภิสิพิพฺโพหนํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:33.1.64":	"นิสีทนปจฺจตฺถรณํ โอตาเปตฺวา โสเธตฺวา ปปฺโผเฏตฺวา อติหริตฺวา ยถาปญฺญตฺตํ ปญฺญเปตพฺพํฯ ",
"pli-tv-kd1:33.1.65":	"เขฬมลฺลโก โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺโพฯ ",
"pli-tv-kd1:33.1.66":	"อปเสฺสนผลกํ โอตาเปตฺวา ปมชฺชิตฺวา อติหริตฺวา ยถาฐาเน ฐเปตพฺพํฯ ",
"pli-tv-kd1:33.1.67":	"ปตฺตจีวรํ นิกฺขิปิตพฺพํฯ ",
"pli-tv-kd1:33.1.68":	"ปตฺตํ นิกฺขิปนฺเตน เอเกน หตฺเถน ปตฺตํ คเหตฺวา เอเกน หตฺเถน เหฏฺฐามญฺจํ วา เหฏฺฐาปีฐํ วา ปรามสิตฺวา ปตฺโต นิกฺขิปิตพฺโพฯ ",
"pli-tv-kd1:33.1.69":	"น จ อนนฺตรหิตาย ภูมิยา ปตฺโต นิกฺขิปิตพฺโพฯ ",
"pli-tv-kd1:33.1.70":	"จีวรํ นิกฺขิปนฺเตน เอเกน หตฺเถน จีวรํ คเหตฺวา เอเกน หตฺเถน จีวรวํสํ วา จีวรรชฺชุํ วา ปมชฺชิตฺวา ปารโต อนฺตํ โอรโต โภคํ กตฺวา จีวรํ นิกฺขิปิตพฺพํฯ ",
"pli-tv-kd1:33.1.71":	"สเจ ปุรตฺถิมา สรชา วาตา วายนฺติ, ปุรตฺถิมา วาตปานา ถเกตพฺพาฯ ",
"pli-tv-kd1:33.1.72":	"สเจ ปจฺฉิมา สรชา วาตา วายนฺติ, ปจฺฉิมา วาตปานา ถเกตพฺพาฯ ",
"pli-tv-kd1:33.1.73":	"สเจ อุตฺตรา สรชา วาตา วายนฺติ, อุตฺตรา วาตปานา ถเกตพฺพาฯ ",
"pli-tv-kd1:33.1.74":	"สเจ ทกฺขิณา สรชา วาตา วายนฺติ, ทกฺขิณา วาตปานา ถเกตพฺพาฯ ",
"pli-tv-kd1:33.1.75":	"สเจ สีตกาโล โหติ, ทิวา วาตปานา วิวริตพฺพา, รตฺตึ ถเกตพฺพาฯ ",
"pli-tv-kd1:33.1.76":	"สเจ อุณฺหกาโล โหติ, ทิวา วาตปานา ถเกตพฺพา, รตฺตึ วิวริตพฺพาฯ ",
"pli-tv-kd1:33.1.77":	"สเจ ปริเวณํ อุกฺลาปํ โหติ, ปริเวณํ สมฺมชฺชิตพฺพํฯ ",
"pli-tv-kd1:33.1.78":	"สเจ โกฏฺฐโก อุกฺลาโป โหติ, โกฏฺฐโก สมฺมชฺชิตพฺโพฯ ",
"pli-tv-kd1:33.1.79":	"สเจ อุปฏฺฐานสาลา อุกฺลาปา โหติ, อุปฏฺฐานสาลา สมฺมชฺชิตพฺพาฯ ",
"pli-tv-kd1:33.1.80":	"สเจ อคฺคิสาลา อุกฺลาปา โหติ, อคฺคิสาลา สมฺมชฺชิตพฺพาฯ ",
"pli-tv-kd1:33.1.81":	"สเจ วจฺจกุฏิ อุกฺลาปา โหติ, วจฺจกุฏิ สมฺมชฺชิตพฺพาฯ ",
"pli-tv-kd1:33.1.82":	"สเจ ปานียํ น โหติ, ปานียํ อุปฏฺฐาเปตพฺพํฯ ",
"pli-tv-kd1:33.1.83":	"สเจ ปริโภชนียํ น โหติ, ปริโภชนียํ อุปฏฺฐาเปตพฺพํฯ ",
"pli-tv-kd1:33.1.84":	"สเจ อาจมนกุมฺภิยา อุทกํ น โหติ, อาจมนกุมฺภิยา อุทกํ อาสิญฺจิตพฺพํฯ ",
"pli-tv-kd1:33.1.85.1":	"สเจ อนฺเตวาสิกสฺส อนภิรติ อุปฺปนฺนา โหติ, อาจริเยน วูปกาเสตพฺโพ, วูปกาสาเปตพฺโพ, ธมฺมกถา วาสฺส กาตพฺพาฯ ",
"pli-tv-kd1:33.1.86":	"สเจ อนฺเตวาสิกสฺส กุกฺกุจฺจํ อุปฺปนฺนํ โหติ, อาจริเยน วิโนเทตพฺพํ, วิโนทาเปตพฺพํ, ธมฺมกถา วาสฺส กาตพฺพาฯ ",
"pli-tv-kd1:33.1.87":	"สเจ อนฺเตวาสิกสฺส ทิฏฺฐิคตํ อุปฺปนฺนํ โหติ, อาจริเยน วิเวเจตพฺพํ, วิเวจาเปตพฺพํ, ธมฺมกถา วาสฺส กาตพฺพาฯ ",
"pli-tv-kd1:33.1.88":	"สเจ อนฺเตวาสิโก ครุธมฺมํ อชฺฌาปนฺโน โหติ ปริวาสารโห, อาจริเยน อุสฺสุกฺกํ กาตพฺพํ—",
"pli-tv-kd1:33.1.89":	"กินฺติ นุ โข สงฺโฆ, อนฺเตวาสิกสฺส ปริวาสํ ทเทยฺยาติฯ ",
"pli-tv-kd1:33.1.90":	"สเจ อนฺเตวาสิโก มูลายปฏิกสฺสนารโห โหติ, อาจริเยน อุสฺสุกฺกํ กาตพฺพํ—",
"pli-tv-kd1:33.1.91":	"กินฺติ นุ โข สงฺโฆ อนฺเตวาสิกํ มูลาย ปฏิกเสฺสยฺยาติฯ ",
"pli-tv-kd1:33.1.92":	"สเจ อนฺเตวาสิโก มานตฺตารโห โหติ, อาจริเยน อุสฺสุกฺกํ กาตพฺพํ—",
"pli-tv-kd1:33.1.93":	"กินฺติ นุ โข สงฺโฆ อนฺเตวาสิกสฺส มานตฺตํ ทเทยฺยาติฯ ",
"pli-tv-kd1:33.1.94":	"สเจ อนฺเตวาสิโก อพฺภานารโห โหติ, อาจริเยน อุสฺสุกฺกํ กาตพฺพํ—",
"pli-tv-kd1:33.1.95":	"กินฺติ นุ โข สงฺโฆ อนฺเตวาสิกํ อพฺเภยฺยาติฯ ",
"pli-tv-kd1:33.1.96":	"สเจ สงฺโฆ อนฺเตวาสิกสฺส กมฺมํ กตฺตุกาโม โหติ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อาจริเยน อุสฺสุกฺกํ กาตพฺพํ—",
"pli-tv-kd1:33.1.97":	"กินฺติ นุ โข สงฺโฆ อนฺเตวาสิกสฺส กมฺมํ น กเรยฺย, ลหุกาย วา ปริณาเมยฺยาติฯ ",
"pli-tv-kd1:33.1.98":	"กตํ วา ปนสฺส โหติ สงฺเฆน กมฺมํ, ตชฺชนียํ วา นิยสฺสํ วา ปพฺพาชนียํ วา ปฏิสารณียํ วา อุกฺเขปนียํ วา, อาจริเยน อุสฺสุกฺกํ กาตพฺพํ—",
"pli-tv-kd1:33.1.99":	"กินฺติ นุ โข อนฺเตวาสิโก สมฺมา วตฺเตยฺย, โลมํ ปาเตยฺย, เนตฺถารํ วตฺเตยฺย, สงฺโฆ ตํ กมฺมํ ปฏิปฺปสฺสมฺเภยฺยาติฯ ",
"pli-tv-kd1:33.1.100":	"สเจ อนฺเตวาสิกสฺส จีวรํ โธวิตพฺพํ โหติ, อาจริเยน อาจิกฺขิตพฺพํ—‘เอวํ โธเวยฺยาสี’ติ, ",
"pli-tv-kd1:33.1.101":	"อุสฺสุกฺกํ วา กาตพฺพํ—กินฺติ นุ โข อนฺเตวาสิกสฺส จีวรํ โธวิเยถาติฯ ",
"pli-tv-kd1:33.1.102":	"สเจ อนฺเตวาสิกสฺส จีวรํ กาตพฺพํ โหติ, อาจริเยน อาจิกฺขิตพฺพํ—‘เอวํ กเรยฺยาสี’ติ, ",
"pli-tv-kd1:33.1.103":	"อุสฺสุกฺกํ วา กาตพฺพํ—กินฺติ นุ โข อนฺเตวาสิกสฺส จีวรํ กริเยถาติฯ ",
"pli-tv-kd1:33.1.104":	"สเจ อนฺเตวาสิกสฺส รชนํ ปจิตพฺพํ โหติ, อาจริเยน อาจิกฺขิตพฺพํ—‘เอวํ ปเจยฺยาสี’ติ, ",
"pli-tv-kd1:33.1.105":	"อุสฺสุกฺกํ วา กาตพฺพํ—กินฺติ นุ โข อนฺเตวาสิกสฺส รชนํ ปจิเยถาติฯ ",
"pli-tv-kd1:33.1.106":	"สเจ อนฺเตวาสิกสฺส จีวรํ รชิตพฺพํ โหติ, อาจริเยน อาจิกฺขิตพฺพํ—‘เอวํ รเชยฺยาสี’ติ, ",
"pli-tv-kd1:33.1.107":	"อุสฺสุกฺกํ วา กาตพฺพํ—กินฺติ นุ โข อนฺเตวาสิกสฺส จีวรํ รชิเยถาติฯ ",
"pli-tv-kd1:33.1.108":	"จีวรํ รชนฺเตน สาธุกํ สมฺปริวตฺตกํ สมฺปริวตฺตกํ รชิตพฺพํ, น จ อจฺฉินฺเน เถเว ปกฺกมิตพฺพํฯ ",
"pli-tv-kd1:33.1.109":	"สเจ อนฺเตวาสิโก คิลาโน โหติ, ยาวชีวํ อุปฏฺฐาตพฺโพ, วุฏฺฐานมสฺส อาคเมตพฺพนฺ”ติฯ ",
"pli-tv-kd1:33.1.110":	"อนฺเตวาสิกวตฺตํ นิฏฺฐิตํฯ ",
"pli-tv-kd1:33.1.111":	"ฉฏฺโฐ ภาณวาโรฯ ",
"pli-tv-kd1:34.1.0":	"๒๐ฯ ปณามนาขมาปนา ",
"pli-tv-kd1:34.1.1":	"เตน โข ปน สมเยน อนฺเตวาสิกา อาจริเยสุ น สมฺมา วตฺตนฺติ …เป… ",
"pli-tv-kd1:34.1.2":	"ภควโต เอตมตฺถํ อาโรเจสุํ …เป… ",
"pli-tv-kd1:34.1.3":	"“น, ภิกฺขเว, อนฺเตวาสิเกน อาจริยมฺหิ น สมฺมา วตฺติตพฺพํฯ ",
"pli-tv-kd1:34.1.4":	"โย น สมฺมา วตฺเตยฺย, อาปตฺติ ทุกฺกฏสฺสา”ติฯ ",
"pli-tv-kd1:34.1.5":	"เนว สมฺมา วตฺตนฺติฯ ",
"pli-tv-kd1:34.1.6":	"ภควโต เอตมตฺถํ อาโรเจสุํ …เป… ",
"pli-tv-kd1:34.1.7":	"“อนุชานามิ, ภิกฺขเว, อสมฺมาวตฺตนฺตํ ปณาเมตุํฯ ",
"pli-tv-kd1:34.1.8":	"เอวญฺจ ปน, ภิกฺขเว, ปณาเมตพฺโพ—",
"pli-tv-kd1:34.1.9":	"ปณาเมมิ ตนฺติ วา, มายิธ ปฏิกฺกมีติ วา, นีหร เต ปตฺตจีวรนฺติ วา, นาหํ ตยา อุปฏฺฐาตพฺโพติ วาฯ ",
"pli-tv-kd1:34.1.10":	"กาเยน วิญฺญาเปติ, วาจาย วิญฺญาเปติ, กาเยน วาจาย วิญฺญาเปติ, ปณามิโต โหติ อนฺเตวาสิโก; ",
"pli-tv-kd1:34.1.11":	"น กาเยน วิญฺญาเปติ, น วาจาย วิญฺญาเปติ, น กาเยน วาจาย วิญฺญาเปติ, น ปณามิโต โหติ อนฺเตวาสิโก”ติฯ ",
"pli-tv-kd1:34.1.12":	"เตน โข ปน สมเยน อนฺเตวาสิกา ปณามิตา น ขมาเปนฺติฯ ",
"pli-tv-kd1:34.1.13":	"ภควโต เอตมตฺถํ อาโรเจสุํฯ ",
"pli-tv-kd1:34.1.14":	"“อนุชานามิ, ภิกฺขเว, ขมาเปตุนฺ”ติฯ ",
"pli-tv-kd1:34.1.15":	"เนว ขมาเปนฺติฯ ",
"pli-tv-kd1:34.1.16":	"ภควโต เอตมตฺถํ อาโรเจสุํฯ ",
"pli-tv-kd1:34.1.17":	"“น, ภิกฺขเว, ปณามิเตน น ขมาเปตพฺโพฯ ",
"pli-tv-kd1:34.1.18":	"โย น ขมาเปยฺย, อาปตฺติ ทุกฺกฏสฺสา”ติฯ ",
"pli-tv-kd1:34.1.19":	"เตน โข ปน สมเยน อาจริยา ขมาปิยมานา น ขมนฺติฯ ",
"pli-tv-kd1:34.1.20":	"ภควโต เอตมตฺถํ อาโรเจสุํฯ ",
"pli-tv-kd1:34.1.21":	"“อนุชานามิ, ภิกฺขเว, ขมิตุนฺ”ติฯ ",
"pli-tv-kd1:34.1.22":	"เนว ขมนฺติฯ ",
"pli-tv-kd1:34.1.23":	"อนฺเตวาสิกา ปกฺกมนฺติปิ วิพฺภมนฺติปิ ติตฺถิเยสุปิ สงฺกมนฺติฯ ",
"pli-tv-kd1:34.1.24":	"ภควโต เอตมตฺถํ อาโรเจสุํฯ ",
"pli-tv-kd1:34.1.25":	"“น, ภิกฺขเว, ขมาปิยมาเนน น ขมิตพฺพํฯ ",
"pli-tv-kd1:34.1.26":	"โย น ขเมยฺย, อาปตฺติ ทุกฺกฏสฺสา”ติฯ ",
"pli-tv-kd1:34.1.27":	"เตน โข ปน สมเยน อาจริยา สมฺมาวตฺตนฺตํ ปณาเมนฺติ, อสมฺมาวตฺตนฺตํ น ปณาเมนฺติฯ ",
"pli-tv-kd1:34.1.28":	"ภควโต เอตมตฺถํ อาโรเจสุํฯ ",
"pli-tv-kd1:34.1.29":	"“น, ภิกฺขเว, สมฺมาวตฺตนฺโต ปณาเมตพฺโพฯ ",
"pli-tv-kd1:34.1.30":	"โย ปณาเมยฺย, อาปตฺติ ทุกฺกฏสฺสฯ ",
"pli-tv-kd1:34.1.31":	"น จ, ภิกฺขเว, อสมฺมาวตฺตนฺโต น ปณาเมตพฺโพฯ ",
"pli-tv-kd1:34.1.32":	"โย น ปณาเมยฺย, อาปตฺติ ทุกฺกฏสฺสาติฯ ",
"pli-tv-kd1:34.1.33":	"ปญฺจหิ, ภิกฺขเว, องฺเคหิ สมนฺนาคโต อนฺเตวาสิโก ปณาเมตพฺโพฯ ",
"pli-tv-kd1:34.1.34":	"อาจริยมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
"pli-tv-kd1:34.1.35":	"อิเมหิ โข, ภิกฺขเว, ปญฺจหงฺเคหิ สมนฺนาคโต อนฺเตวาสิโก ปณาเมตพฺโพฯ ",
"pli-tv-kd1:34.1.36":	"ปญฺจหิ, ภิกฺขเว, องฺเคหิ สมนฺนาคโต อนฺเตวาสิโก น ปณาเมตพฺโพฯ ",
"pli-tv-kd1:34.1.37":	"อาจริยมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
"pli-tv-kd1:34.1.38":	"อิเมหิ โข, ภิกฺขเว, ปญฺจหงฺเคหิ สมนฺนาคโต อนฺเตวาสิโก น ปณาเมตพฺโพฯ ",
"pli-tv-kd1:34.1.39":	"ปญฺจหิ, ภิกฺขเว, องฺเคหิ สมนฺนาคโต อนฺเตวาสิโก อลํ ปณาเมตุํฯ ",
"pli-tv-kd1:34.1.40":	"อาจริยมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
"pli-tv-kd1:34.1.41":	"อิเมหิ โข, ภิกฺขเว, ปญฺจหงฺเคหิ สมนฺนาคโต อนฺเตวาสิโก อลํ ปณาเมตุํฯ ",
"pli-tv-kd1:34.1.42":	"ปญฺจหิ, ภิกฺขเว, องฺเคหิ สมนฺนาคโต อนฺเตวาสิโก นาลํ ปณาเมตุํฯ ",
"pli-tv-kd1:34.1.43":	"อาจริยมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
"pli-tv-kd1:34.1.44":	"อิเมหิ โข, ภิกฺขเว, ปญฺจหงฺเคหิ สมนฺนาคโต อนฺเตวาสิโก นาลํ ปณาเมตุํฯ ",
"pli-tv-kd1:34.1.45":	"ปญฺจหิ, ภิกฺขเว, องฺเคหิ สมนฺนาคตํ อนฺเตวาสิกํ อปฺปณาเมนฺโต อาจริโย สาติสาโร โหติ, ปณาเมนฺโต อนติสาโร โหติฯ ",
"pli-tv-kd1:34.1.46":	"อาจริยมฺหิ นาธิมตฺตํ เปมํ โหติ, นาธิมตฺโต ปสาโท โหติ, นาธิมตฺตา หิรี โหติ, นาธิมตฺโต คารโว โหติ, นาธิมตฺตา ภาวนา โหติ—",
"pli-tv-kd1:34.1.47":	"อิเมหิ โข, ภิกฺขเว, ปญฺจหงฺเคหิ สมนฺนาคตํ อนฺเตวาสิกํ อปฺปณาเมนฺโต อาจริโย สาติสาโร โหติ, ปณาเมนฺโต อนติสาโร โหติฯ ",
"pli-tv-kd1:34.1.48":	"ปญฺจหิ, ภิกฺขเว, องฺเคหิ สมนฺนาคตํ อนฺเตวาสิกํ ปณาเมนฺโต อาจริโย สาติสาโร โหติ, อปฺปณาเมนฺโต อนติสาโร โหติฯ ",
"pli-tv-kd1:34.1.49":	"อาจริยมฺหิ อธิมตฺตํ เปมํ โหติ, อธิมตฺโต ปสาโท โหติ, อธิมตฺตา หิรี โหติ, อธิมตฺโต คารโว โหติ, อธิมตฺตา ภาวนา โหติ—",
"pli-tv-kd1:34.1.50":	"อิเมหิ โข, ภิกฺขเว, ปญฺจหงฺเคหิ สมนฺนาคตํ อนฺเตวาสิกํ ปณาเมนฺโต อาจริโย สาติสาโร โหติ, อปฺปณาเมนฺโต อนติสาโร โหตี”ติฯ ",
"pli-tv-kd1:34.1.51":	"ปณามนา ขมาปนา นิฏฺฐิตาฯ ",
"pli-tv-kd1:35.1.0":	"๒๑ฯ พาลอพฺยตฺตวตฺถุ ",
"pli-tv-kd1:35.1.1":	"เตน โข ปน สมเยน ภิกฺขู, ทสวสฺสมฺหา ทสวสฺสมฺหาติ, พาลา อพฺยตฺตา นิสฺสยํ เทนฺติฯ ",
"pli-tv-kd1:35.1.2":	"ทิสฺสนฺติ อาจริยา พาลา, อนฺเตวาสิกา ปณฺฑิตาฯ ",
"pli-tv-kd1:35.1.3":	"ทิสฺสนฺติ อาจริยา อพฺยตฺตา, อนฺเตวาสิกา พฺยตฺตาฯ ",
"pli-tv-kd1:35.1.4":	"ทิสฺสนฺติ อาจริยา อปฺปสฺสุตา, อนฺเตวาสิกา พหุสฺสุตาฯ ",
"pli-tv-kd1:35.1.5":	"ทิสฺสนฺติ อาจริยา ทุปฺปญฺญา, อนฺเตวาสิกา ปญฺญวนฺโตฯ ",
"pli-tv-kd1:35.1.6":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:35.1.7":	"“กถญฺหิ นาม ภิกฺขู—ทสวสฺสมฺหา ทสวสฺสมฺหาติ—พาลา อพฺยตฺตา นิสฺสยํ ทสฺสนฺติฯ ",
"pli-tv-kd1:35.1.8":	"ทิสฺสนฺติ อาจริยา พาลา อนฺเตวาสิกา ปณฺฑิตา, ทิสฺสนฺติ อาจริยา อพฺยตฺตา อนฺเตวาสิกา พฺยตฺตา, ทิสฺสนฺติ อาจริยา อปฺปสฺสุตา อนฺเตวาสิกา พหุสฺสุตา, ทิสฺสนฺติ อาจริยา ทุปฺปญฺญา อนฺเตวาสิกา ปญฺญวนฺโต”ติฯ ",
"pli-tv-kd1:35.2.1":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd1:35.2.2":	"“สจฺจํ กิร, ภิกฺขเว, ภิกฺขู—",
"pli-tv-kd1:35.2.3":	"ทสวสฺสมฺหา ทสวสฺสมฺหาติ—",
"pli-tv-kd1:35.2.4":	"พาลา อพฺยตฺตา นิสฺสยํ เทนฺติ …เป… ",
"pli-tv-kd1:35.2.5":	"“สจฺจํ, ภควา”ติฯ ",
"pli-tv-kd1:35.2.6":	"วิครหิ พุทฺโธ ภควา …เป… ",
"pli-tv-kd1:35.2.7":	"วิครหิตฺวา …เป… ",
"pli-tv-kd1:35.2.8":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:35.2.9":	"“น, ภิกฺขเว, พาเลน อพฺยตฺเตน นิสฺสโย ทาตพฺโพฯ ",
"pli-tv-kd1:35.2.10":	"โย ทเทยฺย, อาปตฺติ ทุกฺกฏสฺสฯ ",
"pli-tv-kd1:35.2.11":	"อนุชานามิ, ภิกฺขเว, พฺยตฺเตน ภิกฺขุนา ปฏิพเลน ทสวเสฺสน วา อติเรกทสวเสฺสน วา นิสฺสยํ ทาตุนฺ”ติฯ ",
"pli-tv-kd1:35.2.12":	"พาลอพฺยตฺตวตฺถุ นิฏฺฐิตํฯ ",
"pli-tv-kd1:36.1.0":	"๒๒ฯ นิสฺสยปฏิปฺปสฺสทฺธิกถา ",
"pli-tv-kd1:36.1.1":	"เตน โข ปน สมเยน ภิกฺขู อาจริยุปชฺฌาเยสุ ปกฺกนฺเตสุปิ วิพฺภนฺเตสุปิ กาลงฺกเตสุปิ ปกฺขสงฺกนฺเตสุปิ นิสฺสยปฏิปฺปสฺสทฺธิโย น ชานนฺติฯ ",
"pli-tv-kd1:36.1.2":	"ภควโต เอตมตฺถํ อาโรเจสุํฯ ",
"pli-tv-kd1:36.1.3":	"“ปญฺจิมา, ภิกฺขเว, นิสฺสยปฏิปฺปสฺสทฺธิโย อุปชฺฌายมฺหา—",
"pli-tv-kd1:36.1.4":	"อุปชฺฌาโย ปกฺกนฺโต วา โหติ, วิพฺภนฺโต วา, กาลงฺกโต วา, ปกฺขสงฺกนฺโต วา, อาณตฺติเยว ปญฺจมีฯ ",
"pli-tv-kd1:36.1.5":	"อิมา โข, ภิกฺขเว, ปญฺจ นิสฺสยปฏิปฺปสฺสทฺธิโย อุปชฺฌายมฺหาฯ ",
"pli-tv-kd1:36.1.6":	"ฉยิมา, ภิกฺขเว, นิสฺสยปฏิปฺปสฺสทฺธิโย อาจริยมฺหา—",
"pli-tv-kd1:36.1.7":	"อาจริโย ปกฺกนฺโต วา โหติ, วิพฺภนฺโต วา, กาลงฺกโต วา, ปกฺขสงฺกนฺโต วา, อาณตฺติเยว ปญฺจมี, อุปชฺฌาเยน วา สโมธานคโต โหติฯ ",
"pli-tv-kd1:36.1.8":	"อิมา โข, ภิกฺขเว, ฉ นิสฺสยปฏิปฺปสฺสทฺธิโย อาจริยมฺหาฯ ",
"pli-tv-kd1:36.1.9":	"นิสฺสยปฏิปฺปสฺสทฺธิกถา นิฏฺฐิตาฯ ",
"pli-tv-kd1:36.2.0":	"๒๓ฯ อุปสมฺปาเทตพฺพปญฺจก ",
"pli-tv-kd1:36.2.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.2.2":	"น อเสกฺเขน สีลกฺขนฺเธน สมนฺนาคโต โหติ, น อเสกฺเขน สมาธิกฺขนฺเธน สมนฺนาคโต โหติ, น อเสกฺเขน ปญฺญากฺขนฺเธน สมนฺนาคโต โหติ, น อเสกฺเขน วิมุตฺติกฺขนฺเธน สมนฺนาคโต โหติ, น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ—",
"pli-tv-kd1:36.2.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.3.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.3.2":	"อเสกฺเขน สีลกฺขนฺเธน สมนฺนาคโต โหติ, อเสกฺเขน สมาธิกฺขนฺเธน สมนฺนาคโต โหติ, อเสกฺเขน ปญฺญากฺขนฺเธน สมนฺนาคโต โหติ, อเสกฺเขน วิมุตฺติกฺขนฺเธน สมนฺนาคโต โหติ, อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ—",
"pli-tv-kd1:36.3.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.4.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.4.2":	"อตฺตนา น อเสกฺเขน สีลกฺขนฺเธน สมนฺนาคโต โหติ, น ปรํ อเสกฺเข สีลกฺขนฺเธ สมาทเปตา; ",
"pli-tv-kd1:36.4.3":	"อตฺตนา น อเสกฺเขน สมาธิกฺขนฺเธน สมนฺนาคโต โหติ, น ปรํ อเสกฺเข สมาธิกฺขนฺเธ สมาทเปตา; ",
"pli-tv-kd1:36.4.4":	"อตฺตนา น อเสกฺเขน ปญฺญากฺขนฺเธน สมนฺนาคโต โหติ, น ปรํ อเสกฺเข ปญฺญากฺขนฺเธ สมาทเปตา; ",
"pli-tv-kd1:36.4.5":	"อตฺตนา น อเสกฺเขน วิมุตฺติกฺขนฺเธน สมนฺนาคโต โหติ, น ปรํ อเสกฺเข วิมุตฺติกฺขนฺเธ สมาทเปตา; ",
"pli-tv-kd1:36.4.6":	"อตฺตนา น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, น ปรํ อเสกฺเข วิมุตฺติญาณทสฺสนกฺขนฺเธ สมาทเปตา—",
"pli-tv-kd1:36.4.7":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.5.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.5.2":	"อตฺตนา อเสกฺเขน สีลกฺขนฺเธน สมนฺนาคโต โหติ, ปรํ อเสกฺเข สีลกฺขนฺเธ สมาทเปตา; ",
"pli-tv-kd1:36.5.3":	"อตฺตนา อเสกฺเขน สมาธิกฺขนฺเธน สมนฺนาคโต โหติ, ปรํ อเสกฺเข สมาธิกฺขนฺเธ สมาทเปตา; ",
"pli-tv-kd1:36.5.4":	"อตฺตนา อเสกฺเขน ปญฺญากฺขนฺเธน สมนฺนาคโต โหติ, ปรํ อเสกฺเข ปญฺญากฺขนฺเธ สมาทเปตา; ",
"pli-tv-kd1:36.5.5":	"อตฺตนา อเสกฺเขน วิมุตฺติกฺขนฺเธน สมนฺนาคโต โหติ, ปรํ อเสกฺเข วิมุตฺติกฺขนฺเธ สมาทเปตา; ",
"pli-tv-kd1:36.5.6":	"อตฺตนา อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, ปรํ อเสกฺเข วิมุตฺติญาณทสฺสนกฺขนฺเธ สมาทเปตา—",
"pli-tv-kd1:36.5.7":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.6.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.6.2":	"อสฺสทฺโธ โหติ, อหิริโก โหติ, อโนตฺตปฺปี โหติ, กุสีโต โหติ, มุฏฺฐสฺสติ โหติ—",
"pli-tv-kd1:36.6.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.7.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.7.2":	"สทฺโธ โหติ, หิริมา โหติ, โอตฺตปฺปี โหติ, อารทฺธวีริโย โหติ, อุปฏฺฐิตสฺสติ โหติ—",
"pli-tv-kd1:36.7.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.8.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.8.2":	"อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ, อปฺปสฺสุโต โหติ, ทุปฺปญฺโญ โหติ—",
"pli-tv-kd1:36.8.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.9.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.9.2":	"น อธิสีเล สีลวิปนฺโน โหติ, น อชฺฌาจาเร อาจารวิปนฺโน โหติ, น อติทิฏฺฐิยา ทิฏฺฐิวิปนฺโน โหติ, พหุสฺสุโต โหติ, ปญฺญวา โหติ—",
"pli-tv-kd1:36.9.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.10.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.10.2":	"น ปฏิพโล โหติ อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา, อนภิรตํ วูปกาเสตุํ วา วูปกาสาเปตุํ วา, อุปฺปนฺนํ กุกฺกุจฺจํ ธมฺมโต วิโนเทตุํ อาปตฺตึ น ชานาติ, อาปตฺติยา วุฏฺฐานํ น ชานาติ—",
"pli-tv-kd1:36.10.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.11.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.11.2":	"ปฏิพโล โหติ อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา, อนภิรตํ วูปกาเสตุํ วา วูปกาสาเปตุํ วา, อุปฺปนฺนํ กุกฺกุจฺจํ ธมฺมโต วิโนเทตุํ อาปตฺตึ ชานาติ, อาปตฺติยา วุฏฺฐานํ ชานาติ—",
"pli-tv-kd1:36.11.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.12.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.12.2":	"น ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย สิกฺขาเปตุํ, อาทิพฺรหฺมจริยกาย สิกฺขาย วิเนตุํ, อภิธมฺเม วิเนตุํ, อภิวินเย วิเนตุํ, อุปฺปนฺนํ ทิฏฺฐิคตํ ธมฺมโต วิเวเจตุํ—",
"pli-tv-kd1:36.12.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.13.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.13.2":	"ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย สิกฺขาเปตุํ, อาทิพฺรหฺมจริยกาย สิกฺขาย วิเนตุํ, อภิธมฺเม วิเนตุํ, อภิวินเย วิเนตุํ, อุปฺปนฺนํ ทิฏฺฐิคตํ ธมฺมโต วิเวเจตุํ—",
"pli-tv-kd1:36.13.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.14.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.14.2":	"อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส—",
"pli-tv-kd1:36.14.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.15.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.15.2":	"อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส—",
"pli-tv-kd1:36.15.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.16.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.16.2":	"อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อูนทสวโสฺส โหติ—",
"pli-tv-kd1:36.16.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:36.17.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:36.17.2":	"อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, ทสวโสฺส วา โหติ อติเรกทสวโสฺส วา—",
"pli-tv-kd1:36.17.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพ”ติฯ ",
"pli-tv-kd1:36.17.4":	"อุปสมฺปาเทตพฺพปญฺจกโสฬสวาโร นิฏฺฐิโตฯ ",
"pli-tv-kd1:37.1.0":	"๒๔ฯ อุปสมฺปาเทตพฺพฉกฺก ",
"pli-tv-kd1:37.1.1":	"“ฉหิ, ภิกฺขเว, องฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.1.2":	"น อเสกฺเขน สีลกฺขนฺเธน สมนฺนาคโต โหติ, น อเสกฺเขน สมาธิกฺขนฺเธน สมนฺนาคโต โหติ, น อเสกฺเขน ปญฺญากฺขนฺเธน สมนฺนาคโต โหติ, น อเสกฺเขน วิมุตฺติกฺขนฺเธน สมนฺนาคโต โหติ, น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, อูนทสวโสฺส โหติ—",
"pli-tv-kd1:37.1.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.2.1":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.2.2":	"อเสกฺเขน สีลกฺขนฺเธน สมนฺนาคโต โหติ, อเสกฺเขน สมาธิกฺขนฺเธน สมนฺนาคโต โหติ, อเสกฺเขน ปญฺญากฺขนฺเธน สมนฺนาคโต โหติ, อเสกฺเขน วิมุตฺติกฺขนฺเธน สมนฺนาคโต โหติ, อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, ทสวโสฺส วา โหติ อติเรกทสวโสฺส วา—",
"pli-tv-kd1:37.2.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.3.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.3.2":	"อตฺตนา น อเสกฺเขน สีลกฺขนฺเธน สมนฺนาคโต โหติ, น ปรํ อเสกฺเข สีลกฺขนฺเธ สมาทเปตา; ",
"pli-tv-kd1:37.3.3":	"อตฺตนา น อเสกฺเขน สมาธิกฺขนฺเธน สมนฺนาคโต โหติ, น ปรํ อเสกฺเข สมาธิกฺขนฺเธ สมาทเปตา; ",
"pli-tv-kd1:37.3.4":	"อตฺตนา น อเสกฺเขน ปญฺญากฺขนฺเธน สมนฺนาคโต โหติ, น ปรํ อเสกฺเข ปญฺญากฺขนฺเธ สมาทเปตา; ",
"pli-tv-kd1:37.3.5":	"อตฺตนา น อเสกฺเขน วิมุตฺติกฺขนฺเธน สมนฺนาคโต โหติ, น ปรํ อเสกฺเข วิมุตฺติกฺขนฺเธ สมาทเปตา; ",
"pli-tv-kd1:37.3.6":	"อตฺตนา น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, น ปรํ อเสกฺเข วิมุตฺติญาณทสฺสนกฺขนฺเธ สมาทเปตา; ",
"pli-tv-kd1:37.3.7":	"อูนทสวโสฺส โหติ—",
"pli-tv-kd1:37.3.8":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.4.1":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.4.2":	"อตฺตนา อเสกฺเขน สีลกฺขนฺเธน สมนฺนาคโต โหติ, ปรํ อเสกฺเข สีลกฺขนฺเธ สมาทเปตา อตฺตนา อเสกฺเขน สมาธิกฺขนฺเธน สมนฺนาคโต โหติ, ปรํ อเสกฺเข สมาธิกฺขนฺเธ สมาทเปตาฯ ",
"pli-tv-kd1:37.4.3":	"อตฺตนา อเสกฺเขน ปญฺญากฺขนฺเธน สมนฺนาคโต โหติ, ปรํ อเสกฺเข ปญฺญากฺขนฺเธ สมาทเปตาฯ ",
"pli-tv-kd1:37.4.4":	"อตฺตนา อเสกฺเขน วิมุตฺติกฺขนฺเธน สมนฺนาคโต โหติ, ปรํ อเสกฺเข วิมุตฺติกฺขนฺเธ สมาทเปตาฯ ",
"pli-tv-kd1:37.4.5":	"อตฺตนา อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, ปรํ อเสกฺเข วิมุตฺติญาณทสฺสนกฺขนฺเธ สมาทเปตา; ",
"pli-tv-kd1:37.4.6":	"ทสวโสฺส วา โหติ อติเรกทสวโสฺส วา—",
"pli-tv-kd1:37.4.7":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.5.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.5.2":	"อสฺสทฺโธ โหติ, อหิริโก โหติ, อโนตฺตปฺปี โหติ, กุสีโต โหติ, มุฏฺฐสฺสติ โหติ, อูนทสวโสฺส โหติ—",
"pli-tv-kd1:37.5.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.6.1":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.6.2":	"สทฺโธ โหติ, หิริมา โหติ, โอตฺตปฺปี โหติ, อารทฺธวีริโย โหติ, อุปฏฺฐิตสฺสติ โหติ, ทสวโสฺส วา โหติ อติเรกทสวโสฺส วา—",
"pli-tv-kd1:37.6.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.7.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.7.2":	"อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ, อปฺปสฺสุโต โหติ, ทุปฺปญฺโญ โหติ, อูนทสวโสฺส โหติ—",
"pli-tv-kd1:37.7.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.8.1":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.8.2":	"น อธิสีเล สีลวิปนฺโน โหติ, น อชฺฌาจาเร อาจารวิปนฺโน โหติ, น อติทิฏฺฐิยา ทิฏฺฐิวิปนฺโน โหติ, พหุสฺสุโต โหติ, ปญฺญวา โหติ, ทสวโสฺส วา โหติ อติเรกทสวโสฺส วา—",
"pli-tv-kd1:37.8.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.9.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.9.2":	"น ปฏิพโล โหติ อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา, อนภิรตํ วูปกาเสตุํ วา วูปกาสาเปตุํ วา, อุปฺปนฺนํ กุกฺกุจฺจํ ธมฺมโต วิโนเทตุํ, อาปตฺตึ น ชานาติ, อาปตฺติยา วุฏฺฐานํ น ชานาติ, อูนทสวโสฺส โหติ—",
"pli-tv-kd1:37.9.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.10.1":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.10.2":	"ปฏิพโล โหติ อนฺเตวาสึ วา สทฺธิวิหารึ วา คิลานํ อุปฏฺฐาตุํ วา อุปฏฺฐาเปตุํ วา, อนภิรตํ วูปกาเสตุํ วา วูปกาสาเปตุํ วา, อุปฺปนฺนํ กุกฺกุจฺจํ ธมฺมโต วิโนเทตุํ, อาปตฺตึ ชานาติ, อาปตฺติยา วุฏฺฐานํ ชานาติ, ทสวโสฺส วา โหติ อติเรกทสวโสฺส วา—",
"pli-tv-kd1:37.10.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.11.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.11.2":	"น ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย สิกฺขาเปตุํ, อาทิพฺรหฺมจริยกาย สิกฺขาย วิเนตุํ, อภิธมฺเม วิเนตุํ, อภิวินเย วิเนตุํ, อุปฺปนฺนํ ทิฏฺฐิคตํ ธมฺมโต วิเวเจตุํ, อูนทสวโสฺส โหติ—",
"pli-tv-kd1:37.11.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.12.1":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.12.2":	"ปฏิพโล โหติ อนฺเตวาสึ วา สทฺธิวิหารึ วา อภิสมาจาริกาย สิกฺขาย สิกฺขาเปตุํ อาทิพฺรหฺมจริยกาย สิกฺขาย วิเนตุํ, อภิธมฺเม วิเนตุํ, อภิวินเย วิเนตุํ, อุปฺปนฺนํ ทิฏฺฐิคตํ ธมฺมโต วิเวเจตุํ, ทสวโสฺส วา โหติ อติเรกทสวโสฺส วา—",
"pli-tv-kd1:37.12.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.13.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.13.2":	"อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส, อูนทสวโสฺส โหติ—",
"pli-tv-kd1:37.13.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อุปสมฺปาเทตพฺพํ, น นิสฺสโย ทาตพฺโพ, น สามเณโร อุปฏฺฐาเปตพฺโพฯ ",
"pli-tv-kd1:37.14.1":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพฯ ",
"pli-tv-kd1:37.14.2":	"อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส, ทสวโสฺส วา โหติ อติเรกทสวโสฺส วา—",
"pli-tv-kd1:37.14.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อุปสมฺปาเทตพฺพํ, นิสฺสโย ทาตพฺโพ, สามเณโร อุปฏฺฐาเปตพฺโพ”ติฯ ",
"pli-tv-kd1:37.14.4":	"อุปสมฺปาเทตพฺพฉกฺกจุทฺทสวาโร นิฏฺฐิโตฯ ",
"pli-tv-kd1:38.1.0":	"๒๕ฯ อญฺญติตฺถิยปุพฺพกถา ",
"pli-tv-kd1:38.1.1":	"เตน โข ปน สมเยน โย โส อญฺญติตฺถิยปุพฺโพ อุปชฺฌาเยน สหธมฺมิกํ วุจฺจมาโน อุปชฺฌายสฺส วาทํ อาโรเปตฺวา ตํเยว ติตฺถายตนํ สงฺกมิฯ ",
"pli-tv-kd1:38.1.2":	"โส ปุน ปจฺจาคนฺตฺวา ภิกฺขู อุปสมฺปทํ ยาจิฯ ",
"pli-tv-kd1:38.1.3":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd1:38.1.4":	"“โย โส, ภิกฺขเว, อญฺญติตฺถิยปุพฺโพ อุปชฺฌาเยน สหธมฺมิกํ วุจฺจมาโน อุปชฺฌายสฺส วาทํ อาโรเปตฺวา ตํเยว ติตฺถายตนํ สงฺกนฺโต, โส อาคโต น อุปสมฺปาเทตพฺโพฯ ",
"pli-tv-kd1:38.1.5":	"โย โส, ภิกฺขเว, อญฺโญปิ อญฺญติตฺถิยปุพฺโพ อิมสฺมึ ธมฺมวินเย อากงฺขติ ปพฺพชฺชํ, อากงฺขติ อุปสมฺปทํ, ตสฺส จตฺตาโร มาเส ปริวาโส ทาตพฺโพฯ ",
"pli-tv-kd1:38.2.1":	"เอวญฺจ ปน, ภิกฺขเว, ทาตพฺโพ—",
"pli-tv-kd1:38.2.2":	"ปฐมํ เกสมสฺสุํ โอหาราเปตฺวา กาสายานิ วตฺถานิ อจฺฉาทาเปตฺวา เอกํสํ อุตฺตราสงฺคํ การาเปตฺวา ภิกฺขูนํ ปาเท วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา ‘เอวํ วเทหี’ติ วตฺตพฺโพ—",
"pli-tv-kd1:38.2.3":	"‘พุทฺธํ สรณํ คจฺฉามิ, ",
"pli-tv-kd1:38.2.4":	"ธมฺมํ สรณํ คจฺฉามิ, ",
"pli-tv-kd1:38.2.5":	"สงฺฆํ สรณํ คจฺฉามิฯ ",
"pli-tv-kd1:38.2.6":	"ทุติยมฺปิ พุทฺธํ สรณํ คจฺฉามิ, ",
"pli-tv-kd1:38.2.7":	"ทุติยมฺปิ ธมฺมํ สรณํ คจฺฉามิ, ",
"pli-tv-kd1:38.2.8":	"ทุติยมฺปิ สงฺฆํ สรณํ คจฺฉามิฯ ",
"pli-tv-kd1:38.2.9":	"ตติยมฺปิ พุทฺธํ สรณํ คจฺฉามิ, ",
"pli-tv-kd1:38.2.10":	"ตติยมฺปิ ธมฺมํ สรณํ คจฺฉามิ, ",
"pli-tv-kd1:38.2.11":	"ตติยมฺปิ สงฺฆํ สรณํ คจฺฉามี’ติฯ ",
"pli-tv-kd1:38.3.1":	"เตน, ภิกฺขเว, อญฺญติตฺถิยปุพฺเพน สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd1:38.3.2":	"‘อหํ, ภนฺเต, อญฺญติตฺถิยปุพฺโพ อิมสฺมึ ธมฺมวินเย อากงฺขามิ อุปสมฺปทํฯ ",
"pli-tv-kd1:38.3.3":	"โสหํ, ภนฺเต, สงฺฆํ จตฺตาโร มาเส ปริวาสํ ยาจามี’ติฯ ",
"pli-tv-kd1:38.3.4":	"ทุติยมฺปิ ยาจิตพฺโพฯ ",
"pli-tv-kd1:38.3.5":	"ตติยมฺปิ ยาจิตพฺโพฯ ",
"pli-tv-kd1:38.3.6":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd1:38.3.7":	"‘สุณาตุ เม, ภนฺเต, สงฺโฆฯ ",
"pli-tv-kd1:38.3.8":	"อยํ อิตฺถนฺนาโม อญฺญติตฺถิยปุพฺโพ อิมสฺมึ ธมฺมวินเย อากงฺขติ อุปสมฺปทํฯ ",
"pli-tv-kd1:38.3.9":	"โส สงฺฆํ จตฺตาโร มาเส ปริวาสํ ยาจติฯ ",
"pli-tv-kd1:38.3.10":	"ยทิ สงฺฆสฺส ปตฺตกลฺลํ สงฺโฆ อิตฺถนฺนามสฺส อญฺญติตฺถิยปุพฺพสฺส จตฺตาโร มาเส ปริวาสํ ทเทยฺยฯ ",
"pli-tv-kd1:38.3.11":	"เอสา ญตฺติฯ ",
"pli-tv-kd1:38.4.1":	"สุณาตุ เม, ภนฺเต, สงฺโฆฯ ",
"pli-tv-kd1:38.4.2":	"อยํ อิตฺถนฺนาโม อญฺญติตฺถิยปุพฺโพ อิมสฺมึ ธมฺมวินเย อากงฺขติ อุปสมฺปทํฯ ",
"pli-tv-kd1:38.4.3":	"โส สงฺฆํ จตฺตาโร มาเส ปริวาสํ ยาจติฯ ",
"pli-tv-kd1:38.4.4":	"สงฺโฆ อิตฺถนฺนามสฺส อญฺญติตฺถิยปุพฺพสฺส จตฺตาโร มาเส ปริวาสํ เทติฯ ",
"pli-tv-kd1:38.4.5":	"ยสฺสายสฺมโต ขมติ อิตฺถนฺนามสฺส อญฺญติตฺถิยปุพฺพสฺส จตฺตาโร มาเส ปริวาสสฺส ทานํ, โส ตุณฺหสฺส; ",
"pli-tv-kd1:38.4.6":	"ยสฺส นกฺขมติ, โส ภาเสยฺยฯ ",
"pli-tv-kd1:38.4.7":	"ทินฺโน สงฺเฆน อิตฺถนฺนามสฺส อญฺญติตฺถิยปุพฺพสฺส จตฺตาโร มาเส ปริวาโสฯ ",
"pli-tv-kd1:38.4.8":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd1:38.5.1":	"เอวํ โข, ภิกฺขเว, อญฺญติตฺถิยปุพฺโพ อาราธโก โหติ, เอวํ อนาราธโกฯ ",
"pli-tv-kd1:38.5.2":	"กถญฺจ, ภิกฺขเว, อญฺญติตฺถิยปุพฺโพ อนาราธโก โหติ? ",
"pli-tv-kd1:38.5.3":	"อิธ, ภิกฺขเว, อญฺญติตฺถิยปุพฺโพ อติกาเลน คามํ ปวิสติ, อติทิวา ปฏิกฺกมติฯ ",
"pli-tv-kd1:38.5.4":	"เอวมฺปิ, ภิกฺขเว, อญฺญติตฺถิยปุพฺโพ อนาราธโก โหติฯ ",
"pli-tv-kd1:38.5.5":	"ปุน จปรํ, ภิกฺขเว, อญฺญติตฺถิยปุพฺโพ เวสิยาโคจโร วา โหติ, วิธวาโคจโร วา โหติ, ถุลฺลกุมาริกาโคจโร วา โหติ, ปณฺฑกโคจโร วา โหติ, ภิกฺขุนิโคจโร วา โหติฯ ",
"pli-tv-kd1:38.5.6":	"เอวมฺปิ, ภิกฺขเว, อญฺญติตฺถิยปุพฺโพ อนาราธโก โหติฯ ",
"pli-tv-kd1:38.6.1":	"ปุน จปรํ, ภิกฺขเว, อญฺญติตฺถิยปุพฺโพ ยานิ ตานิ สพฺรหฺมจารีนํ อุจฺจาวจานิ กรณียานิ, ตตฺถ น ทกฺโข โหติ, น อนลโส, น ตตฺรุปายาย วีมํสาย สมนฺนาคโต, น อลํ กาตุํ, น อลํ สํวิธาตุํฯ ",
"pli-tv-kd1:38.6.2":	"เอวมฺปิ, ภิกฺขเว, อญฺญติตฺถิยปุพฺโพ อนาราธโก โหติฯ ",
"pli-tv-kd1:38.6.3":	"ปุน จปรํ, ภิกฺขเว, อญฺญติตฺถิยปุพฺโพ น ติพฺพจฺฉนฺโท โหติ อุทฺเทเส, ปริปุจฺฉาย, อธิสีเล, อธิจิตฺเต, อธิปญฺญายฯ ",
"pli-tv-kd1:38.6.4":	"เอวมฺปิ, ภิกฺขเว, อญฺญติตฺถิยปุพฺโพ อนาราธโก โหติฯ ",
"pli-tv-kd1:38.7.1":	"ปุน จปรํ, ภิกฺขเว, อญฺญติตฺถิยปุพฺโพ ยสฺส ติตฺถายตนา สงฺกนฺโต โหติ, ตสฺส สตฺถุโน ตสฺส ทิฏฺฐิยา ตสฺส ขนฺติยา ตสฺส รุจิยา ตสฺส อาทายสฺส อวณฺเณ ภญฺญมาเน กุปิโต โหติ อนตฺตมโน อนภิรทฺโธ, พุทฺธสฺส วา ธมฺมสฺส วา สงฺฆสฺส วา อวณฺเณ ภญฺญมาเน อตฺตมโน โหติ อุทคฺโค อภิรทฺโธฯ ",
"pli-tv-kd1:38.7.2":	"ยสฺส วา ปน ติตฺถายตนา สงฺกนฺโต โหติ, ตสฺส สตฺถุโน ตสฺส ทิฏฺฐิยา ตสฺส ขนฺติยา ตสฺส รุจิยา ตสฺส อาทายสฺส วณฺเณ ภญฺญมาเน อตฺตมโน โหติ อุทคฺโค อภิรทฺโธ, พุทฺธสฺส วา ธมฺมสฺส วา สงฺฆสฺส วา วณฺเณ ภญฺญมาเน กุปิโต โหติ อนตฺตมโน อนภิรทฺโธฯ ",
"pli-tv-kd1:38.7.3":	"อิทํ, ภิกฺขเว, สงฺฆาตนิกํ อญฺญติตฺถิยปุพฺพสฺส อนาราธนียสฺมึฯ ",
"pli-tv-kd1:38.7.4":	"เอวมฺปิ โข, ภิกฺขเว, อญฺญติตฺถิยปุพฺโพ อนาราธโก โหติฯ ",
"pli-tv-kd1:38.7.5":	"เอวํ อนาราธโก โข, ภิกฺขเว, อญฺญติตฺถิยปุพฺโพ อาคโต น อุปสมฺปาเทตพฺโพฯ ",
"pli-tv-kd1:38.8.1":	"กถญฺจ, ภิกฺขเว, อญฺญติตฺถิยปุพฺโพ อาราธโก โหติ? ",
"pli-tv-kd1:38.8.2":	"อิธ, ภิกฺขเว, อญฺญติตฺถิยปุพฺโพ นาติกาเลน คามํ ปวิสติ นาติทิวา ปฏิกฺกมติฯ ",
"pli-tv-kd1:38.8.3":	"เอวมฺปิ, ภิกฺขเว, อญฺญติตฺถิยปุพฺโพ อาราธโก โหติฯ ",
"pli-tv-kd1:38.8.4":	"ปุน จปรํ, ภิกฺขเว, อญฺญติตฺถิยปุพฺโพ น เวสิยาโคจโร โหติ, น วิธวาโคจโร โหติ, น ถุลฺลกุมาริกาโคจโร โหติ, น ปณฺฑกโคจโร โหติ, น ภิกฺขุนิโคจโร โหติฯ ",
"pli-tv-kd1:38.8.5":	"เอวมฺปิ, ภิกฺขเว, อญฺญติตฺถิยปุพฺโพ อาราธโก โหติฯ ",
"pli-tv-kd1:38.9.1":	"ปุน จปรํ, ภิกฺขเว, อญฺญติตฺถิยปุพฺโพ ยานิ ตานิ สพฺรหฺมจารีนํ อุจฺจาวจานิ กรณียานิ, ตตฺถ ทกฺโข โหติ, อนลโส, ตตฺรุปายาย วีมํสาย สมนฺนาคโต, อลํ กาตุํ, อลํ สํวิธาตุํฯ ",
"pli-tv-kd1:38.9.2":	"เอวมฺปิ, ภิกฺขเว, อญฺญติตฺถิยปุพฺโพ อาราธโก โหติฯ ",
"pli-tv-kd1:38.9.3":	"ปุน จปรํ, ภิกฺขเว, อญฺญติตฺถิยปุพฺโพ ติพฺพจฺฉนฺโท โหติ อุทฺเทเส, ปริปุจฺฉาย, อธิสีเล, อธิจิตฺเต, อธิปญฺญายฯ ",
"pli-tv-kd1:38.9.4":	"เอวมฺปิ, ภิกฺขเว, อญฺญติตฺถิยปุพฺโพ อาราธโก โหติฯ ",
"pli-tv-kd1:38.10.1":	"ปุน จปรํ, ภิกฺขเว, อญฺญติตฺถิยปุพฺโพ ยสฺส ติตฺถายตนา สงฺกนฺโต โหติ, ตสฺส สตฺถุโน ตสฺส ทิฏฺฐิยา ตสฺส ขนฺติยา ตสฺส รุจิยา ตสฺส อาทายสฺส อวณฺเณ ภญฺญมาเน อตฺตมโน โหติ อุทคฺโค อภิรทฺโธ, พุทฺธสฺส วา ธมฺมสฺส วา สงฺฆสฺส วา อวณฺเณ ภญฺญมาเน กุปิโต โหติ อนตฺตมโน อนภิรทฺโธฯ ",
"pli-tv-kd1:38.10.2":	"ยสฺส วา ปน ติตฺถายตนา สงฺกนฺโต โหติ, ตสฺส สตฺถุโน ตสฺส ทิฏฺฐิยา ตสฺส ขนฺติยา ตสฺส รุจิยา ตสฺส อาทายสฺส วณฺเณ ภญฺญมาเน กุปิโต โหติ อนตฺตมโน อนภิรทฺโธ, พุทฺธสฺส วา ธมฺมสฺส วา สงฺฆสฺส วา วณฺเณ ภญฺญมาเน อตฺตมโน โหติ อุทคฺโค อภิรทฺโธฯ ",
"pli-tv-kd1:38.10.3":	"อิทํ, ภิกฺขเว, สงฺฆาตนิกํ อญฺญติตฺถิยปุพฺพสฺส อาราธนียสฺมึฯ ",
"pli-tv-kd1:38.10.4":	"เอวมฺปิ โข, ภิกฺขเว, อญฺญติตฺถิยปุพฺโพ อาราธโก โหติฯ ",
"pli-tv-kd1:38.10.5":	"เอวํ อาราธโก โข, ภิกฺขเว, อญฺญติตฺถิยปุพฺโพ อาคโต อุปสมฺปาเทตพฺโพฯ ",
"pli-tv-kd1:38.11.1":	"สเจ, ภิกฺขเว, อญฺญติตฺถิยปุพฺโพ นคฺโค อาคจฺฉติ, อุปชฺฌายมูลกํ จีวรํ ปริเยสิตพฺพํฯ ",
"pli-tv-kd1:38.11.2":	"สเจ อจฺฉินฺนเกโส อาคจฺฉติ, สงฺโฆ อปโลเกตพฺโพ ภณฺฑุกมฺมายฯ ",
"pli-tv-kd1:38.11.3":	"เย เต, ภิกฺขเว, อคฺคิกา ชฏิลกา, เต อาคตา อุปสมฺปาเทตพฺพา, น เตสํ ปริวาโส ทาตพฺโพฯ ",
"pli-tv-kd1:38.11.4":	"ตํ กิสฺส เหตุ? ",
"pli-tv-kd1:38.11.5":	"กมฺมวาทิโน เอเต, ภิกฺขเว, กิริยวาทิโนฯ ",
"pli-tv-kd1:38.11.6":	"สเจ, ภิกฺขเว, ชาติยา สากิโย อญฺญติตฺถิยปุพฺโพ อาคจฺฉติ, โส อาคโต อุปสมฺปาเทตพฺโพ, น ตสฺส ปริวาโส ทาตพฺโพฯ ",
"pli-tv-kd1:38.11.7":	"อิมาหํ, ภิกฺขเว, ญาตีนํ อาเวณิกํ ปริหารํ ทมฺมี”ติฯ ",
"pli-tv-kd1:38.11.8":	"อญฺญติตฺถิยปุพฺพกถา นิฏฺฐิตาฯ ",
"pli-tv-kd1:38.11.9":	"สตฺตโม ภาณวาโรฯ ",
"pli-tv-kd1:39.1.0":	"๒๖ฯ ปญฺจาพาธวตฺถุ ",
"pli-tv-kd1:39.1.1":	"เตน โข ปน สมเยน มคเธสุ ปญฺจ อาพาธา อุสฺสนฺนา โหนฺติ—",
"pli-tv-kd1:39.1.2":	"กุฏฺฐํ, คณฺโฑ, กิลาโส, โสโส, อปมาโรฯ ",
"pli-tv-kd1:39.1.3":	"มนุสฺสา ปญฺจหิ อาพาเธหิ ผุฏฺฐา ชีวกํ โกมารภจฺจํ อุปสงฺกมิตฺวา เอวํ วทนฺติ—",
"pli-tv-kd1:39.1.4":	"“สาธุ โน, อาจริย, ติกิจฺฉาหี”ติฯ ",
"pli-tv-kd1:39.1.5":	"“อหํ ขฺวโยฺย, พหุกิจฺโจ พหุกรณีโย; ",
"pli-tv-kd1:39.1.6":	"ราชา จ เม มาคโธ เสนิโย พิมฺพิสาโร อุปฏฺฐาตพฺโพ อิตฺถาคารญฺจ พุทฺธปฺปมุโข จ ภิกฺขุสงฺโฆ; ",
"pli-tv-kd1:39.1.7":	"นาหํ สกฺโกมิ ติกิจฺฉิตุนฺ”ติฯ ",
"pli-tv-kd1:39.1.8":	"“สพฺพํ สาปเตยฺยญฺจ เต, อาจริย, โหตุ; ",
"pli-tv-kd1:39.1.9":	"มยญฺจ เต ทาสา; ",
"pli-tv-kd1:39.1.10":	"สาธุ, โน, อาจริย, ติกิจฺฉาหี”ติฯ ",
"pli-tv-kd1:39.2.1":	"“อหํ ขฺวโยฺย, พหุกิจฺโจ พหุกรณีโย ราชา จ เม มาคโธ เสนิโย พิมฺพิสาโร อุปฏฺฐาตพฺโพ อิตฺถาคารญฺจ พุทฺธปฺปมุโข จ ภิกฺขุสงฺโฆ; ",
"pli-tv-kd1:39.2.2":	"นาหํ สกฺโกมิ ติกิจฺฉิตุนฺ”ติฯ ",
"pli-tv-kd1:39.2.3":	"อถ โข เตสํ มนุสฺสานํ เอตทโหสิ—",
"pli-tv-kd1:39.2.4":	"“อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
"pli-tv-kd1:39.2.5":	"ยนฺนูน มยํ สมเณสุ สกฺยปุตฺติเยสุ ปพฺพเชยฺยามฯ ",
"pli-tv-kd1:39.2.6":	"ตตฺถ ภิกฺขู เจว อุปฏฺฐหิสฺสนฺติ, ชีวโก จ โกมารภจฺโจ ติกิจฺฉิสฺสตี”ติฯ ",
"pli-tv-kd1:39.2.7":	"อถ โข เต มนุสฺสา ภิกฺขู อุปสงฺกมิตฺวา ปพฺพชฺชํ ยาจึสุฯ ",
"pli-tv-kd1:39.2.8":	"เต ภิกฺขู ปพฺพาเชสุํ, อุปสมฺปาเทสุํฯ ",
"pli-tv-kd1:39.2.9":	"เต ภิกฺขู เจว อุปฏฺฐหึสุ ชีวโก จ โกมารภจฺโจ ติกิจฺฉิฯ ",
"pli-tv-kd1:39.3.1":	"เตน โข ปน สมเยน ภิกฺขู พหู คิลาเน ภิกฺขู อุปฏฺฐหนฺตา ยาจนพหุลา วิญฺญตฺติพหุลา วิหรนฺติ—",
"pli-tv-kd1:39.3.2":	"“คิลานภตฺตํ เทถ, คิลานุปฏฺฐากภตฺตํ เทถ, คิลานเภสชฺชํ เทถา”ติฯ ",
"pli-tv-kd1:39.3.3":	"ชีวโกปิ โกมารภจฺโจ พหู คิลาเน ภิกฺขู ติกิจฺฉนฺโต อญฺญตรํ ราชกิจฺจํ ปริหาเปสิฯ ",
"pli-tv-kd1:39.4.1":	"อญฺญตโรปิ ปุริโส ปญฺจหิ อาพาเธหิ ผุฏฺโฐ ชีวกํ โกมารภจฺจํ อุปสงฺกมิตฺวา เอตทโวจ—",
"pli-tv-kd1:39.4.2":	"“สาธุ มํ, อาจริย, ติกิจฺฉาหี”ติฯ ",
"pli-tv-kd1:39.4.3":	"“อหํ ขฺวโยฺย, พหุกิจฺโจ, พหุกรณีโย, ราชา จ เม มาคโธ เสนิโย พิมฺพิสาโร อุปฏฺฐาตพฺโพ อิตฺถาคารญฺจ พุทฺธปฺปมุโข จ ภิกฺขุสงฺโฆ; ",
"pli-tv-kd1:39.4.4":	"นาหํ สกฺโกมิ ติกิจฺฉิตุนฺ”ติฯ ",
"pli-tv-kd1:39.4.5":	"“สพฺพํ สาปเตยฺยญฺจ เต, อาจริย, โหตุ, อหญฺจ เต ทาโส; ",
"pli-tv-kd1:39.4.6":	"สาธุ มํ, อาจริย, ติกิจฺฉาหี”ติฯ ",
"pli-tv-kd1:39.4.7":	"“อหํ ขฺวโยฺย, พหุกิจฺโจ พหุกรณีโย, ราชา จ เม มาคโธ เสนิโย พิมฺพิสาโร อุปฏฺฐาตพฺโพ อิตฺถาคารญฺจ พุทฺธปฺปมุโข จ ภิกฺขุสงฺโฆ, นาหํ สกฺโกมิ ติกิจฺฉิตุนฺ”ติฯ ",
"pli-tv-kd1:39.5.1":	"อถ โข ตสฺส ปุริสสฺส เอตทโหสิ—",
"pli-tv-kd1:39.5.2":	"“อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
"pli-tv-kd1:39.5.3":	"ยนฺนูนาหํ สมเณสุ สกฺยปุตฺติเยสุ ปพฺพเชยฺยํฯ ",
"pli-tv-kd1:39.5.4":	"ตตฺถ ภิกฺขู เจว อุปฏฺฐหิสฺสนฺติ, ชีวโก จ โกมารภจฺโจ ติกิจฺฉิสฺสติฯ ",
"pli-tv-kd1:39.5.5":	"โสมฺหิ อโรโค วิพฺภมิสฺสามี”ติฯ ",
"pli-tv-kd1:39.5.6":	"อถ โข โส ปุริโส ภิกฺขุ อุปสงฺกมิตฺวา ปพฺพชฺชํ ยาจิฯ ",
"pli-tv-kd1:39.5.7":	"ตํ ภิกฺขู ปพฺพาเชสุํ, อุปสมฺปาเทสุํฯ ",
"pli-tv-kd1:39.5.8":	"ตํ ภิกฺขู เจว อุปฏฺฐหึสุ, ชีวโก จ โกมารภจฺโจ ติกิจฺฉิฯ ",
"pli-tv-kd1:39.5.9":	"โส อโรโค วิพฺภมิฯ ",
"pli-tv-kd1:39.5.10":	"อทฺทสา โข ชีวโก โกมารภจฺโจ ตํ ปุริสํ วิพฺภนฺตํ, ทิสฺวาน ตํ ปุริสํ เอตทโวจ—",
"pli-tv-kd1:39.5.11":	"“นนุ ตฺวํ, อโยฺย, ภิกฺขูสุ ปพฺพชิโต อโหสี”ติ? ",
"pli-tv-kd1:39.5.12":	"“เอวํ, อาจริยา”ติฯ ",
"pli-tv-kd1:39.5.13":	"“กิสฺส ปน ตฺวํ, อโยฺย, เอวรูปมกาสี”ติ? ",
"pli-tv-kd1:39.5.14":	"อถ โข โส ปุริโส ชีวกสฺส โกมารภจฺจสฺส เอตมตฺถํ อาโรเจสิฯ ",
"pli-tv-kd1:39.6.1":	"ชีวโก โกมารภจฺโจ อุชฺฌายติ ขิยฺยติ วิปาเจติ—",
"pli-tv-kd1:39.6.2":	"“กถญฺหิ นาม ภทนฺตา ปญฺจหิ อาพาเธหิ ผุฏฺฐํ ปพฺพาเชสฺสนฺตี”ติฯ ",
"pli-tv-kd1:39.6.3":	"อถ โข ชีวโก โกมารภจฺโจ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:39.6.4":	"เอกมนฺตํ นิสินฺโน โข ชีวโก โกมารภจฺโจ ภควนฺตํ เอตทโวจ—",
"pli-tv-kd1:39.6.5":	"“สาธุ, ภนฺเต, อยฺยา ปญฺจหิ อาพาเธหิ ผุฏฺฐํ น ปพฺพาเชยฺยุนฺ”ติฯ ",
"pli-tv-kd1:39.7.1":	"อถ โข ภควา ชีวกํ โกมารภจฺจํ ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
"pli-tv-kd1:39.7.2":	"อถ โข ชีวโก โกมารภจฺโจ ภควตา ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd1:39.7.3":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:39.7.4":	"“น, ภิกฺขเว, ปญฺจหิ อาพาเธหิ ผุฏฺโฐ ปพฺพาเชตพฺโพฯ ",
"pli-tv-kd1:39.7.5":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:40.1.0":	"๒๗ฯ ราชภฏวตฺถุ ",
"pli-tv-kd1:40.1.1":	"เตน โข ปน สมเยน รญฺโญ มาคธสฺส เสนิยสฺส พิมฺพิสารสฺส ปจฺจนฺโต กุปิโต โหติฯ ",
"pli-tv-kd1:40.1.2":	"อถ โข ราชา มาคโธ เสนิโย พิมฺพิสาโร เสนานายเก มหามตฺเต อาณาเปสิ—",
"pli-tv-kd1:40.1.3":	"“คจฺฉถ, ภเณ, ปจฺจนฺตํ อุจฺจินถา”ติฯ ",
"pli-tv-kd1:40.1.4":	"“เอวํ, เทวา”ติ โข เสนานายกา มหามตฺตา รญฺโญ มาคธสฺส เสนิยสฺส พิมฺพิสารสฺส ปจฺจโสฺสสุํฯ ",
"pli-tv-kd1:40.2.1":	"อถ โข อภิญฺญาตานํ อภิญฺญาตานํ โยธานํ เอตทโหสิ—",
"pli-tv-kd1:40.2.2":	"“มยํ โข ยุทฺธาภินนฺทิโน คจฺฉนฺตา ปาปญฺจ กโรม, พหุญฺจ อปุญฺญํ ปสวามฯ ",
"pli-tv-kd1:40.2.3":	"เกน นุ โข มยํ อุปาเยน ปาปา จ วิรเมยฺยาม กลฺยาณญฺจ กเรยฺยามา”ติ? ",
"pli-tv-kd1:40.2.4":	"อถ โข เตสํ โยธานํ เอตทโหสิ—",
"pli-tv-kd1:40.2.5":	"“อิเม โข สมณา สกฺยปุตฺติยา ธมฺมจาริโน สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมาฯ ",
"pli-tv-kd1:40.2.6":	"สเจ โข มยํ สมเณสุ สกฺยปุตฺติเยสุ ปพฺพเชยฺยาม, เอวํ มยํ ปาปา จ วิรเมยฺยาม กลฺยาณญฺจ กเรยฺยามา”ติฯ ",
"pli-tv-kd1:40.2.7":	"อถ โข เต โยธา ภิกฺขู อุปสงฺกมิตฺวา ปพฺพชฺชํ ยาจึสุฯ ",
"pli-tv-kd1:40.2.8":	"เต ภิกฺขู ปพฺพาเชสุํ, อุปสมฺปาเทสุํฯ ",
"pli-tv-kd1:40.3.1":	"เสนานายกา มหามตฺตา ราชภเฏ ปุจฺฉึสุ—",
"pli-tv-kd1:40.3.2":	"“กึ นุ โข, ภเณ, อิตฺถนฺนาโม จ อิตฺถนฺนาโม จ โยธา น ทิสฺสนฺตี”ติ? ",
"pli-tv-kd1:40.3.3":	"“อิตฺถนฺนาโม จ อิตฺถนฺนาโม จ, สามิ, โยธา ภิกฺขูสุ ปพฺพชิตา”ติฯ ",
"pli-tv-kd1:40.3.4":	"เสนานายกา มหามตฺตา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:40.3.5":	"“กถญฺหิ นาม สมณา สกฺยปุตฺติยา ราชภฏํ ปพฺพาเชสฺสนฺตี”ติฯ ",
"pli-tv-kd1:40.3.6":	"เสนานายกา มหามตฺตา รญฺโญ มาคธสฺส เสนิยสฺส พิมฺพิสารสฺส เอตมตฺถํ อาโรเจสุํฯ ",
"pli-tv-kd1:40.3.7":	"อถ โข ราชา มาคโธ เสนิโย พิมฺพิสาโร โวหาริเก มหามตฺเต ปุจฺฉิ—",
"pli-tv-kd1:40.3.8":	"“โย, ภเณ, ราชภฏํ ปพฺพาเชติ, กึ โส ปสวตี”ติ? ",
"pli-tv-kd1:40.3.9":	"“อุปชฺฌายสฺส, เทว, สีสํ เฉตพฺพํ, อนุสฺสาวกสฺส ชิวฺหา อุทฺธริตพฺพา, คณสฺส อุปฑฺฒผาสุกา ภญฺชิตพฺพา”ติฯ ",
"pli-tv-kd1:40.4.1":	"อถ โข ราชา มาคโธ เสนิโย พิมฺพิสาโร เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:40.4.2":	"เอกมนฺตํ นิสินฺโน โข ราชา มาคโธ เสนิโย พิมฺพิสาโร ภควนฺตํ เอตทโวจ—",
"pli-tv-kd1:40.4.3":	"“สนฺติ, ภนฺเต, ราชาโน อสฺสทฺธา อปฺปสนฺนาฯ ",
"pli-tv-kd1:40.4.4":	"เต อปฺปมตฺตเกนปิ ภิกฺขู วิเหเฐยฺยุํฯ ",
"pli-tv-kd1:40.4.5":	"สาธุ, ภนฺเต, อยฺยา ราชภฏํ น ปพฺพาเชยฺยุนฺ”ติฯ ",
"pli-tv-kd1:40.4.6":	"อถ โข ภควา ราชานํ มาคธํ เสนิยํ พิมฺพิสารํ ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
"pli-tv-kd1:40.4.7":	"อถ โข ราชา มาคโธ เสนิโย พิมฺพิสาโร ภควตา ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd1:40.4.8":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:40.4.9":	"“น, ภิกฺขเว, ราชภโฏ ปพฺพาเชตพฺโพฯ ",
"pli-tv-kd1:40.4.10":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:41.1.0":	"๒๘ฯ องฺคุลิมาลโจรวตฺถุ ",
"pli-tv-kd1:41.1.1":	"เตน โข ปน สมเยน โจโร องฺคุลิมาโล ภิกฺขูสุ ปพฺพชิโต โหติฯ ",
"pli-tv-kd1:41.1.2":	"มนุสฺสา ปสฺสิตฺวา อุพฺพิชฺชนฺติปิ, อุตฺตสนฺติปิ, ปลายนฺติปิ, อญฺเญนปิ คจฺฉนฺติ, อญฺเญนปิ มุขํ กโรนฺติ, ทฺวารมฺปิ ถเกนฺติฯ ",
"pli-tv-kd1:41.1.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:41.1.4":	"“กถญฺหิ นาม สมณา สกฺยปุตฺติยา ธชพนฺธํ โจรํ ปพฺพาเชสฺสนฺตี”ติฯ ",
"pli-tv-kd1:41.1.5":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd1:41.1.6":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd1:41.1.7":	"“น, ภิกฺขเว, ธชพนฺโธ โจโร ปพฺพาเชตพฺโพฯ ",
"pli-tv-kd1:41.1.8":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:42.1.0":	"๒๙ฯ การเภทกโจรวตฺถุ ",
"pli-tv-kd1:42.1.1":	"เตน โข ปน สมเยน รญฺญา มาคเธน เสนิเยน พิมฺพิสาเรน อนุญฺญาตํ โหติ—",
"pli-tv-kd1:42.1.2":	"“เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ; ",
"pli-tv-kd1:42.1.3":	"สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา”ติฯ ",
"pli-tv-kd1:42.1.4":	"เตน โข ปน สมเยน อญฺญตโร ปุริโส โจริกํ กตฺวา การาย พทฺโธ โหติฯ ",
"pli-tv-kd1:42.1.5":	"โส การํ ภินฺทิตฺวา ปลายิตฺวา ภิกฺขูสุ ปพฺพชิโต โหติฯ ",
"pli-tv-kd1:42.2.1":	"มนุสฺสา ปสฺสิตฺวา เอวมาหํสุ—",
"pli-tv-kd1:42.2.2":	"“อยํ โส การเภทโก โจโรฯ ",
"pli-tv-kd1:42.2.3":	"หนฺท นํ เนมา”ติฯ ",
"pli-tv-kd1:42.2.4":	"เอกจฺเจ เอวมาหํสุ—",
"pli-tv-kd1:42.2.5":	"“มาโยฺย, เอวํ อวจุตฺถฯ ",
"pli-tv-kd1:42.2.6":	"อนุญฺญาตํ รญฺญา มาคเธน เสนิเยน พิมฺพิสาเรน—",
"pli-tv-kd1:42.2.7":	"‘เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ; ",
"pli-tv-kd1:42.2.8":	"สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา’”ติฯ ",
"pli-tv-kd1:42.2.9":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:42.2.10":	"“อภยูวรา อิเม สมณา สกฺยปุตฺติยา, นยิเม ลพฺภา กิญฺจิ กาตุํฯ ",
"pli-tv-kd1:42.2.11":	"กถญฺหิ นาม สมณา สกฺยปุตฺติยา การเภทกํ โจรํ ปพฺพาเชสฺสนฺตี”ติฯ ",
"pli-tv-kd1:42.2.12":	"ภควโต เอตมตฺถํ อาโรเจสุํฯ ",
"pli-tv-kd1:42.2.13":	"“น, ภิกฺขเว, การเภทโก โจโร ปพฺพาเชตพฺโพฯ ",
"pli-tv-kd1:42.2.14":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:43.1.0":	"๓๐ฯ ลิขิตกโจรวตฺถุ ",
"pli-tv-kd1:43.1.1":	"เตน โข ปน สมเยน อญฺญตโร ปุริโส โจริกํ กตฺวา ปลายิตฺวา ภิกฺขูสุ ปพฺพชิโต โหติฯ ",
"pli-tv-kd1:43.1.2":	"โส จ รญฺโญ อนฺเตปุเร ลิขิโต โหติ—",
"pli-tv-kd1:43.1.3":	"ยตฺถ ปสฺสติ, ตตฺถ หนฺตพฺโพติฯ ",
"pli-tv-kd1:43.1.4":	"มนุสฺสา ปสฺสิตฺวา เอวมาหํสุ—",
"pli-tv-kd1:43.1.5":	"“อยํ โส ลิขิตโก โจโรฯ ",
"pli-tv-kd1:43.1.6":	"หนฺท นํ หนามา”ติฯ ",
"pli-tv-kd1:43.1.7":	"เอกจฺเจ เอวมาหํสุ—",
"pli-tv-kd1:43.1.8":	"“มาโยฺย, เอวํ อวจุตฺถฯ ",
"pli-tv-kd1:43.1.9":	"อนุญฺญาตํ รญฺญา มาคเธน เสนิเยน พิมฺพิสาเรน ‘เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ, สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา’”ติฯ ",
"pli-tv-kd1:43.1.10":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:43.1.11":	"“อภยูวรา อิเม สมณา สกฺยปุตฺติยา, นยิเม ลพฺภา กิญฺจิ กาตุํฯ ",
"pli-tv-kd1:43.1.12":	"กถญฺหิ นาม สมณา สกฺยปุตฺติยา ลิขิตกํ โจรํ ปพฺพาเชสฺสนฺตี”ติฯ ",
"pli-tv-kd1:43.1.13":	"ภควโต เอตมตฺถํ อาโรเจสุํฯ ",
"pli-tv-kd1:43.1.14":	"“น, ภิกฺขเว, ลิขิตโก โจโร ปพฺพาเชตพฺโพฯ ",
"pli-tv-kd1:43.1.15":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:44.1.0":	"๓๑ฯ กสาหตวตฺถุ ",
"pli-tv-kd1:44.1.1":	"เตน โข ปน สมเยน อญฺญตโร ปุริโส กสาหโต กตทณฺฑกมฺโม ภิกฺขูสุ ปพฺพชิโต โหติฯ ",
"pli-tv-kd1:44.1.2":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:44.1.3":	"“กถญฺหิ นาม สมณา สกฺยปุตฺติยา กสาหตํ กตทณฺฑกมฺมํ ปพฺพาเชสฺสนฺตี”ติฯ ",
"pli-tv-kd1:44.1.4":	"ภควโต เอตมตฺถํ อาโรเจสุํฯ ",
"pli-tv-kd1:44.1.5":	"“น, ภิกฺขเว, กสาหโต กตทณฺฑกมฺโม ปพฺพาเชตพฺโพฯ ",
"pli-tv-kd1:44.1.6":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:45.1.0":	"๓๒ฯ ลกฺขณาหตวตฺถุ ",
"pli-tv-kd1:45.1.1":	"เตน โข ปน สมเยน อญฺญตโร ปุริโส ลกฺขณาหโต กตทณฺฑกมฺโม ภิกฺขูสุ ปพฺพชิโต โหติฯ ",
"pli-tv-kd1:45.1.2":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:45.1.3":	"“กถญฺหิ นาม สมณา สกฺยปุตฺติยา ลกฺขณาหตํ กตทณฺฑกมฺมํ ปพฺพาเชสฺสนฺตี”ติฯ ",
"pli-tv-kd1:45.1.4":	"ภควโต เอตมตฺถํ อาโรเจสุํฯ ",
"pli-tv-kd1:45.1.5":	"“น, ภิกฺขเว, ลกฺขณาหโต กตทณฺฑกมฺโม ปพฺพาเชตพฺโพฯ ",
"pli-tv-kd1:45.1.6":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:46.1.0":	"๓๓ฯ อิณายิกวตฺถุ ",
"pli-tv-kd1:46.1.1":	"เตน โข ปน สมเยน อญฺญตโร ปุริโส อิณายิโก ปลายิตฺวา ภิกฺขูสุ ปพฺพชิโต โหติฯ ",
"pli-tv-kd1:46.1.2":	"ธนิยา ปสฺสิตฺวา เอวมาหํสุ—",
"pli-tv-kd1:46.1.3":	"“อยํ โส อมฺหากํ อิณายิโกฯ ",
"pli-tv-kd1:46.1.4":	"หนฺท นํ เนมา”ติฯ ",
"pli-tv-kd1:46.1.5":	"เอกจฺเจ เอวมาหํสุ—",
"pli-tv-kd1:46.1.6":	"“มาโยฺย, เอวํ อวจุตฺถฯ ",
"pli-tv-kd1:46.1.7":	"อนุญฺญาตํ รญฺญา มาคเธน เสนิเยน พิมฺพิสาเรน—",
"pli-tv-kd1:46.1.8":	"‘เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ; ",
"pli-tv-kd1:46.1.9":	"สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา’”ติฯ ",
"pli-tv-kd1:46.1.10":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:46.1.11":	"“อภยูวรา อิเม สมณา สกฺยปุตฺติยาฯ ",
"pli-tv-kd1:46.1.12":	"นยิเม ลพฺภา กิญฺจิ กาตุํฯ ",
"pli-tv-kd1:46.1.13":	"กถญฺหิ นาม สมณา สกฺยปุตฺติยา อิณายิกํ ปพฺพาเชสฺสนฺตี”ติฯ ",
"pli-tv-kd1:46.1.14":	"ภควโต เอตมตฺถํ อาโรเจสุํฯ ",
"pli-tv-kd1:46.1.15":	"“น, ภิกฺขเว, อิณายิโก ปพฺพาเชตพฺโพฯ ",
"pli-tv-kd1:46.1.16":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:47.1.0":	"๓๔ฯ ทาสวตฺถุ ",
"pli-tv-kd1:47.1.1":	"เตน โข ปน สมเยน อญฺญตโร ทาโส ปลายิตฺวา ภิกฺขูสุ ปพฺพชิโต โหติฯ ",
"pli-tv-kd1:47.1.2":	"อยฺยกา ปสฺสิตฺวา เอวมาหํสุ—",
"pli-tv-kd1:47.1.3":	"“อยํ โส อมฺหากํ ทาโสฯ ",
"pli-tv-kd1:47.1.4":	"หนฺท นํ เนมา”ติฯ ",
"pli-tv-kd1:47.1.5":	"เอกจฺเจ เอวมาหํสุ—",
"pli-tv-kd1:47.1.6":	"“มาโยฺย, เอวํ อวจุตฺถ, อนุญฺญาตํ รญฺญา มาคเธน เสนิเยน พิมฺพิสาเรน ‘เย สมเณสุ สกฺยปุตฺติเยสุ ปพฺพชนฺติ, น เต ลพฺภา กิญฺจิ กาตุํ, สฺวากฺขาโต ธมฺโม, จรนฺตุ พฺรหฺมจริยํ สมฺมา ทุกฺขสฺส อนฺตกิริยายา’”ติฯ ",
"pli-tv-kd1:47.1.7":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:47.1.8":	"“อภยูวรา อิเม สมณา สกฺยปุตฺติยา, นยิเม ลพฺภา กิญฺจิ กาตุํฯ ",
"pli-tv-kd1:47.1.9":	"กถญฺหิ นาม สมณา สกฺยปุตฺติยา ทาสํ ปพฺพาเชสฺสนฺตี”ติฯ ",
"pli-tv-kd1:47.1.10":	"ภควโต เอตมตฺถํ อาโรเจสุํฯ ",
"pli-tv-kd1:47.1.11":	"“น, ภิกฺขเว, ทาโส ปพฺพาเชตพฺโพฯ ",
"pli-tv-kd1:47.1.12":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:48.1.0":	"๓๕ฯ กมฺมารภณฺฑุวตฺถุ ",
"pli-tv-kd1:48.1.1":	"เตน โข ปน สมเยน อญฺญตโร กมฺมารภณฺฑุ มาตาปิตูหิ สทฺธึ ภณฺฑิตฺวา อารามํ คนฺตฺวา ภิกฺขูสุ ปพฺพชิโต โหติฯ ",
"pli-tv-kd1:48.1.2":	"อถ โข ตสฺส กมฺมารภณฺฑุสฺส มาตาปิตโร ตํ กมฺมารภณฺฑุํ วิจินนฺตา อารามํ คนฺตฺวา ภิกฺขู ปุจฺฉึสุ—",
"pli-tv-kd1:48.1.3":	"“อปิ, ภนฺเต, เอวรูปํ ทารกํ ปเสฺสยฺยาถา”ติ? ",
"pli-tv-kd1:48.1.4":	"ภิกฺขู อชานํเยว อาหํสุ—",
"pli-tv-kd1:48.1.5":	"“น ชานามา”ติ, อปสฺสํเยว อาหํสุ—",
"pli-tv-kd1:48.1.6":	"“น ปสฺสามา”ติฯ ",
"pli-tv-kd1:48.2.1":	"อถ โข ตสฺส กมฺมารภณฺฑุสฺส มาตาปิตโร ตํ กมฺมารภณฺฑุํ วิจินนฺตา ภิกฺขูสุ ปพฺพชิตํ ทิสฺวา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:48.2.2":	"“อลชฺชิโน อิเม สมณา สกฺยปุตฺติยา, ทุสฺสีลา มุสาวาทิโนฯ ",
"pli-tv-kd1:48.2.3":	"ชานํเยว อาหํสุ—‘น ชานามา’ติ, ปสฺสํเยว อาหํสุ—‘น ปสฺสามา’ติฯ ",
"pli-tv-kd1:48.2.4":	"อยํ ทารโก ภิกฺขูสุ ปพฺพชิโต”ติฯ ",
"pli-tv-kd1:48.2.5":	"อโสฺสสุํ โข ภิกฺขู ตสฺส กมฺมารภณฺฑุสฺส มาตาปิตูนํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd1:48.2.6":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd1:48.2.7":	"“อนุชานามิ, ภิกฺขเว, สงฺฆํ อปโลเกตุํ ภณฺฑุกมฺมายา”ติฯ ",
"pli-tv-kd1:49.1.0":	"๓๖ฯ อุปาลิทารกวตฺถุ ",
"pli-tv-kd1:49.1.1":	"เตน โข ปน สมเยน ราชคเห สตฺตรสวคฺคิยา ทารกา สหายกา โหนฺติฯ ",
"pli-tv-kd1:49.1.2":	"อุปาลิทารโก เตสํ ปาโมกฺโข โหติฯ ",
"pli-tv-kd1:49.1.3":	"อถ โข อุปาลิสฺส มาตาปิตูนํ เอตทโหสิ—",
"pli-tv-kd1:49.1.4":	"“เกน นุ โข อุปาเยน อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติ? ",
"pli-tv-kd1:49.1.5":	"อถ โข อุปาลิสฺส มาตาปิตูนํ เอตทโหสิ—",
"pli-tv-kd1:49.1.6":	"“สเจ โข อุปาลิ เลขํ สิกฺเขยฺย, เอวํ โข อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติฯ ",
"pli-tv-kd1:49.1.7":	"อถ โข อุปาลิสฺส มาตาปิตูนํ เอตทโหสิ—",
"pli-tv-kd1:49.1.8":	"“สเจ โข อุปาลิ เลขํ สิกฺขิสฺสติ, องฺคุลิโย ทุกฺขา ภวิสฺสนฺติฯ ",
"pli-tv-kd1:49.1.9":	"สเจ โข อุปาลิ คณนํ สิกฺเขยฺย, เอวํ โข อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติฯ ",
"pli-tv-kd1:49.1.10":	"อถ โข อุปาลิสฺส มาตาปิตูนํ เอตทโหสิ—",
"pli-tv-kd1:49.2.1":	"“สเจ โข อุปาลิ คณนํ สิกฺขิสฺสติ, อุรสฺส ทุกฺโข ภวิสฺสติฯ ",
"pli-tv-kd1:49.2.2":	"สเจ โข อุปาลิ รูปํ สิกฺเขยฺย, เอวํ โข อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติฯ ",
"pli-tv-kd1:49.2.3":	"อถ โข อุปาลิสฺส มาตาปิตูนํ เอตทโหสิ—",
"pli-tv-kd1:49.2.4":	"“สเจ โข อุปาลิ รูปํ สิกฺขิสฺสติ, อกฺขีนิ ทุกฺขา ภวิสฺสนฺติฯ ",
"pli-tv-kd1:49.2.5":	"อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
"pli-tv-kd1:49.2.6":	"สเจ โข อุปาลิ สมเณสุ สกฺยปุตฺติเยสุ ปพฺพเชยฺย, เอวํ โข อุปาลิ อมฺหากํ อจฺจเยน สุขญฺจ ชีเวยฺย, น จ กิลเมยฺยา”ติฯ ",
"pli-tv-kd1:49.3.1":	"อโสฺสสิ โข อุปาลิทารโก มาตาปิตูนํ อิมํ กถาสลฺลาปํฯ ",
"pli-tv-kd1:49.3.2":	"อถ โข อุปาลิทารโก เยน เต ทารกา เตนุปสงฺกมิ, อุปสงฺกมิตฺวา เต ทารเก เอตทโวจ—",
"pli-tv-kd1:49.3.3":	"“เอถ มยํ, อยฺยา, สมเณสุ สกฺยปุตฺติเยสุ ปพฺพชิสฺสามา”ติฯ ",
"pli-tv-kd1:49.3.4":	"“สเจ โข ตฺวํ, อยฺย, ปพฺพชิสฺสสิ, เอวํ มยมฺปิ ปพฺพชิสฺสามา”ติฯ ",
"pli-tv-kd1:49.3.5":	"อถ โข เต ทารกา เอกเมกสฺส มาตาปิตโร อุปสงฺกมิตฺวา เอตทโวจุํ—",
"pli-tv-kd1:49.3.6":	"“อนุชานาถ มํ อคารสฺมา อนาคาริยํ ปพฺพชฺชายา”ติฯ ",
"pli-tv-kd1:49.3.7":	"อถ โข เตสํ ทารกานํ มาตาปิตโร—",
"pli-tv-kd1:49.3.8":	"“สพฺเพปิเม ทารกา สมานจฺฉนฺทา กลฺยาณาธิปฺปายา”ติ—",
"pli-tv-kd1:49.3.9":	"อนุชานึสุฯ ",
"pli-tv-kd1:49.3.10":	"เต ภิกฺขู อุปสงฺกมิตฺวา ปพฺพชฺชํ ยาจึสุฯ ",
"pli-tv-kd1:49.3.11":	"เต ภิกฺขู ปพฺพาเชสุํ อุปสมฺปาเทสุํฯ ",
"pli-tv-kd1:49.4.1":	"เต รตฺติยา ปจฺจูสสมยํ ปจฺจุฏฺฐาย โรทนฺติ—",
"pli-tv-kd1:49.4.2":	"“ยาคุํ เทถ, ภตฺตํ เทถ, ขาทนียํ เทถา”ติฯ ",
"pli-tv-kd1:49.4.3":	"ภิกฺขู เอวมาหํสุ—",
"pli-tv-kd1:49.4.4":	"“อาคเมถ, อาวุโส, ยาว รตฺติ วิภายติฯ ",
"pli-tv-kd1:49.4.5":	"สเจ ยาคุ ภวิสฺสติ ปิวิสฺสถ, สเจ ภตฺตํ ภวิสฺสติ ภุญฺชิสฺสถ, สเจ ขาทนียํ ภวิสฺสติ ขาทิสฺสถ; ",
"pli-tv-kd1:49.4.6":	"โน เจ ภวิสฺสติ ยาคุ วา ภตฺตํ วา ขาทนียํ วา, ปิณฺฑาย จริตฺวา ภุญฺชิสฺสถา”ติฯ ",
"pli-tv-kd1:49.4.7":	"เอวมฺปิ โข เต ภิกฺขู ภิกฺขูหิ วุจฺจมานา โรทนฺติเยว “ยาคุํ เทถ, ภตฺตํ เทถ, ขาทนียํ เทถา”ติ; ",
"pli-tv-kd1:49.4.8":	"เสนาสนํ อุหทนฺติปิ อุมฺมิหนฺติปิฯ ",
"pli-tv-kd1:49.5.1":	"อโสฺสสิ โข ภควา รตฺติยา ปจฺจูสสมยํ ปจฺจุฏฺฐาย ทารกสทฺทํฯ ",
"pli-tv-kd1:49.5.2":	"สุตฺวาน อายสฺมนฺตํ อานนฺทํ อามนฺเตสิ—",
"pli-tv-kd1:49.5.3":	"“กึ นุ โข โส, อานนฺท, ทารกสทฺโท”ติ? ",
"pli-tv-kd1:49.5.4":	"อถ โข อายสฺมา อานนฺโท ภควโต เอตมตฺถํ อาโรเจสิ …เป… ",
"pli-tv-kd1:49.5.5":	"“สจฺจํ กิร, ภิกฺขเว, ภิกฺขู ชานํ อูนวีสติวสฺสํ ปุคฺคลํ อุปสมฺปาเทนฺตี”ติ? ",
"pli-tv-kd1:49.5.6":	"“สจฺจํ, ภควา”ติฯ ",
"pli-tv-kd1:49.5.7":	"วิครหิ พุทฺโธ ภควา …เป… ",
"pli-tv-kd1:49.5.8":	"กถญฺหิ นาม เต, ภิกฺขเว, โมฆปุริสา ชานํ อูนวีสติวสฺสํ ปุคฺคลํ อุปสมฺปาเทสฺสนฺติฯ ",
"pli-tv-kd1:49.6.1":	"อูนวีสติวโสฺส, ภิกฺขเว, ปุคฺคโล อกฺขโม โหติ สีตสฺส อุณฺหสฺส ชิฆจฺฉาย ปิปาสาย ฑํสมกสวาตาตปสรีสปสมฺผสฺสานํ ทุรุตฺตานํ ทุราคตานํ วจนปถานํ อุปฺปนฺนานํ สารีริกานํ เวทนานํ ทุกฺขานํ ติพฺพานํ ขรานํ กฏุกานํ อสาตานํ อมนาปานํ ปาณหรานํ อนธิวาสกชาติโก โหติฯ ",
"pli-tv-kd1:49.6.2":	"วีสติวโสฺสว โข, ภิกฺขเว, ปุคฺคโล ขโม โหติ สีตสฺส อุณฺหสฺส ชิฆจฺฉาย ปิปาสาย ฑํสมกสวาตาตปสรีสปสมฺผสฺสานํ ทุรุตฺตานํ ทุราคตานํ วจนปถานํ, อุปฺปนฺนานํ สารีริกานํ เวทนานํ ทุกฺขานํ ติพฺพานํ ขรานํ กฏุกานํ อสาตานํ อมนาปานํ ปาณหรานํ อธิวาสกชาติโก โหติฯ ",
"pli-tv-kd1:49.6.3":	"เนตํ, ภิกฺขเว, อปฺปสนฺนานํ วา ปสาทาย, ปสนฺนานํ วา ภิโยฺยภาวาย …เป… ",
"pli-tv-kd1:49.6.4":	"วิครหิตฺวา …เป… ",
"pli-tv-kd1:49.6.5":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:49.6.6":	"“น, ภิกฺขเว, ชานํ อูนวีสติวโสฺส ปุคฺคโล อุปสมฺปาเทตพฺโพฯ ",
"pli-tv-kd1:49.6.7":	"โย อุปสมฺปาเทยฺย, ยถาธมฺโม กาเรตพฺโพ”ติฯ ",
"pli-tv-kd1:50.1.0":	"๓๗ฯ อหิวาตกโรควตฺถุ ",
"pli-tv-kd1:50.1.1":	"เตน โข ปน สมเยน อญฺญตรํ กุลํ อหิวาตกโรเคน กาลงฺกตํ โหติฯ ",
"pli-tv-kd1:50.1.2":	"ตสฺส ปิตาปุตฺตกา เสสา โหนฺติฯ ",
"pli-tv-kd1:50.1.3":	"เต ภิกฺขูสุ ปพฺพชิตฺวา เอกโตว ปิณฺฑาย จรนฺติฯ ",
"pli-tv-kd1:50.1.4":	"อถ โข โส ทารโก ปิตุโน ภิกฺขาย ทินฺนาย อุปธาวิตฺวา เอตทโวจ—",
"pli-tv-kd1:50.1.5":	"“มยฺหมฺปิ, ตาต, เทหิ; ",
"pli-tv-kd1:50.1.6":	"มยฺหมฺปิ, ตาต, เทหี”ติฯ ",
"pli-tv-kd1:50.1.7":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:50.1.8":	"“อพฺรหฺมจาริโน อิเม สมณา สกฺยปุตฺติยาฯ ",
"pli-tv-kd1:50.1.9":	"อยมฺปิ ทารโก ภิกฺขุนิยา ชาโต”ติฯ ",
"pli-tv-kd1:50.1.10":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd1:50.1.11":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd1:50.1.12":	"“น, ภิกฺขเว, อูนปนฺนรสวโสฺส ทารโก ปพฺพาเชตพฺโพฯ ",
"pli-tv-kd1:50.1.13":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:51.1.1":	"เตน โข ปน สมเยน อายสฺมโต อานนฺทสฺส อุปฏฺฐากกุลํ สทฺธํ ปสนฺนํ อหิวาตกโรเคน กาลงฺกตํ โหติ, เทฺว จ ทารกา เสสา โหนฺติฯ ",
"pli-tv-kd1:51.1.2":	"เต โปราณเกน อาจิณฺณกปฺเปน ภิกฺขู ปสฺสิตฺวา อุปธาวนฺติฯ ",
"pli-tv-kd1:51.1.3":	"ภิกฺขู อปสาเทนฺติฯ ",
"pli-tv-kd1:51.1.4":	"เต ภิกฺขูหิ อปสาทิยมานา โรทนฺติฯ ",
"pli-tv-kd1:51.1.5":	"อถ โข อายสฺมโต อานนฺทสฺส เอตทโหสิ—",
"pli-tv-kd1:51.1.6":	"“ภควตา ปญฺญตฺตํ—",
"pli-tv-kd1:51.1.7":	"‘น อูนปนฺนรสวโสฺส ทารโก ปพฺพาเชตพฺโพ’ติฯ ",
"pli-tv-kd1:51.1.8":	"อิเม จ ทารกา อูนปนฺนรสวสฺสาฯ ",
"pli-tv-kd1:51.1.9":	"เกน นุ โข อุปาเยน อิเม ทารกา น วินเสฺสยฺยุนฺ”ติ? ",
"pli-tv-kd1:51.1.10":	"อถ โข อายสฺมา อานนฺโท ภควโต เอตมตฺถํ อาโรเจสิฯ ",
"pli-tv-kd1:51.1.11":	"“อุสฺสหนฺติ ปน เต, อานนฺท, ทารกา กาเก อุฑฺฑาเปตุนฺ”ติ? ",
"pli-tv-kd1:51.1.12":	"“อุสฺสหนฺติ, ภควา”ติฯ ",
"pli-tv-kd1:51.1.13":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:51.1.14":	"“อนุชานามิ, ภิกฺขเว, อูนปนฺนรสวสฺสํ ทารกํ กากุฑฺเฑปกํ ปพฺพาเชตุนฺ”ติฯ ",
"pli-tv-kd1:52.1.0":	"๓๘ฯ กณฺฏกวตฺถุ ",
"pli-tv-kd1:52.1.1":	"เตน โข ปน สมเยน อายสฺมโต อุปนนฺทสฺส สกฺยปุตฺตสฺส เทฺว สามเณรา โหนฺติ—",
"pli-tv-kd1:52.1.2":	"กณฺฏโก จ มหโก จฯ ",
"pli-tv-kd1:52.1.3":	"เต อญฺญมญฺญํ ทูเสสุํฯ ",
"pli-tv-kd1:52.1.4":	"ภิกฺขู อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:52.1.5":	"“กถญฺหิ นาม สามเณรา เอวรูปํ อนาจารํ อาจริสฺสนฺตี”ติฯ ",
"pli-tv-kd1:52.1.6":	"ภควโต เอตมตฺถํ อาโรเจสุํฯ ",
"pli-tv-kd1:52.1.7":	"“น, ภิกฺขเว, เอเกน เทฺว สามเณรา อุปฏฺฐาเปตพฺพาฯ ",
"pli-tv-kd1:52.1.8":	"โย อุปฏฺฐาเปยฺย, อาปตฺติ ทุกฺกฏสฺสา”ติฯ ",
"pli-tv-kd1:53.1.0":	"๓๙ฯ อาหุนฺทริกวตฺถุ ",
"pli-tv-kd1:53.1.1":	"เตน โข ปน สมเยน ภควา ตตฺเถว ราชคเห วสฺสํ วสิ, ตตฺถ เหมนฺตํ, ตตฺถ คิมฺหํฯ ",
"pli-tv-kd1:53.1.2":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:53.1.3":	"“อาหุนฺทริกา สมณานํ สกฺยปุตฺติยานํ ทิสา อนฺธการา, น อิเมสํ ทิสา ปกฺขายนฺตี”ติฯ ",
"pli-tv-kd1:53.1.4":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd1:53.1.5":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd1:53.2.1":	"อถ โข ภควา อายสฺมนฺตํ อานนฺทํ อามนฺเตสิ—",
"pli-tv-kd1:53.2.2":	"“คจฺฉานนฺท, อวาปุรณํ อาทาย อนุปริเวณิยํ ภิกฺขูนํ อาโรเจหิ—",
"pli-tv-kd1:53.2.3":	"‘อิจฺฉตาวุโส ภควา ทกฺขิณาคิรึ จาริกํ ปกฺกมิตุํฯ ",
"pli-tv-kd1:53.2.4":	"ยสฺสายสฺมโต อตฺโถ, โส อาคจฺฉตู’”ติฯ ",
"pli-tv-kd1:53.2.5":	"“เอวํ, ภนฺเต”ติ โข อายสฺมา อานนฺโท ภควโต ปฏิสฺสุณิตฺวา อวาปุรณํ อาทาย อนุปริเวณิยํ ภิกฺขูนํ อาโรเจสิ—",
"pli-tv-kd1:53.2.6":	"“อิจฺฉตาวุโส, ภควา ทกฺขิณาคิรึ จาริกํ ปกฺกมิตุํฯ ",
"pli-tv-kd1:53.2.7":	"ยสฺสายสฺมโต อตฺโถ, โส อาคจฺฉตู”ติฯ ",
"pli-tv-kd1:53.3.1":	"ภิกฺขู เอวมาหํสุ—",
"pli-tv-kd1:53.3.2":	"“ภควตา, อาวุโส อานนฺท, ปญฺญตฺตํ ทสวสฺสานิ นิสฺสาย วตฺถุํ, ทสวเสฺสน นิสฺสยํ ทาตุํฯ ",
"pli-tv-kd1:53.3.3":	"ตตฺถ จ โน คนฺตพฺพํ ภวิสฺสติ, นิสฺสโย จ คเหตพฺโพ ภวิสฺสติ, อิตฺตโร จ วาโส ภวิสฺสติ, ปุน จ ปจฺจาคนฺตพฺพํ ภวิสฺสติ, ปุน จ นิสฺสโย คเหตพฺโพ ภวิสฺสติฯ ",
"pli-tv-kd1:53.3.4":	"สเจ อมฺหากํ อาจริยุปชฺฌายา คมิสฺสนฺติ, มยมฺปิ คมิสฺสาม; ",
"pli-tv-kd1:53.3.5":	"โน เจ อมฺหากํ อาจริยุปชฺฌายา คมิสฺสนฺติ, มยมฺปิ น คมิสฺสามฯ ",
"pli-tv-kd1:53.3.6":	"ลหุจิตฺตกตา โน, อาวุโส อานนฺท, ปญฺญายิสฺสตี”ติฯ ",
"pli-tv-kd1:53.4.1":	"อถ โข ภควา โอคเณน ภิกฺขุสงฺเฆน ทกฺขิณาคิรึ จาริกํ ปกฺกามิฯ ",
"pli-tv-kd1:53.4.2.0":	"๔๐ฯ นิสฺสยมุจฺจนกกถา ",
"pli-tv-kd1:53.4.2.1":	"อถ โข ภควา ทกฺขิณาคิริสฺมึ ยถาภิรนฺตํ วิหริตฺวา ปุนเทว ราชคหํ ปจฺจาคจฺฉิฯ ",
"pli-tv-kd1:53.4.3":	"อถ โข ภควา อายสฺมนฺตํ อานนฺทํ อามนฺเตสิ—",
"pli-tv-kd1:53.4.4":	"“กึ นุ โข, อานนฺท, ตถาคโต โอคเณน ภิกฺขุสงฺเฆน ทกฺขิณาคิรึ จาริกํ ปกฺกนฺโต”ติ? ",
"pli-tv-kd1:53.4.5":	"อถ โข อายสฺมา อานนฺโท ภควโต เอตมตฺถํ อาโรเจสิฯ ",
"pli-tv-kd1:53.4.6":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:53.4.7":	"“อนุชานามิ, ภิกฺขเว, พฺยตฺเตน ภิกฺขุนา ปฏิพเลน ปญฺจวสฺสานิ นิสฺสาย วตฺถุํ, อพฺยตฺเตน ยาวชีวํฯ ",
"pli-tv-kd1:53.5.1":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.5.2":	"น อเสกฺเขน สีลกฺขนฺเธน สมนฺนาคโต โหติ น อเสกฺเขน สมาธิกฺขนฺเธน, น อเสกฺเขน ปญฺญากฺขนฺเธน น อเสกฺเขน วิมุตฺติกฺขนฺเธน น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ—",
"pli-tv-kd1:53.5.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.5.4":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.5.5":	"อเสกฺเขน สีลกฺขนฺเธน สมนฺนาคโต โหติ อเสกฺเขน สมาธิกฺขนฺเธนฯ ",
"pli-tv-kd1:53.5.6":	"อเสกฺเขน ปญฺญากฺขนฺเธน … ",
"pli-tv-kd1:53.5.7":	"อเสกฺเขน วิมุตฺติกฺขนฺเธน … ",
"pli-tv-kd1:53.5.8":	"อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ—",
"pli-tv-kd1:53.5.9":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.6.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.6.2":	"อสฺสทฺโธ โหติ, อหิริโก โหติ, อโนตฺตปฺปี โหติ, กุสีโต โหติ, มุฏฺฐสฺสติ โหติ—",
"pli-tv-kd1:53.6.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.6.4":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.6.5":	"สทฺโธ โหติ, หิริมา โหติ, โอตฺตปฺปี โหติ, อารทฺธวีริโย โหติ, อุปฏฺฐิตสฺสติ โหติ—",
"pli-tv-kd1:53.6.6":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.7.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.7.2":	"อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ, อปฺปสฺสุโต โหติ, ทุปฺปญฺโญ โหติ—",
"pli-tv-kd1:53.7.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.7.4":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.7.5":	"น อธิสีเล สีลวิปนฺโน โหติ, น อชฺฌาจาเร อาจารวิปนฺโน โหติ, น อติทิฏฺฐิยา ทิฏฺฐิวิปนฺโน โหติ, พหุสฺสุโต โหติ, ปญฺญวา โหติ—",
"pli-tv-kd1:53.7.6":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.8.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.8.2":	"อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส—",
"pli-tv-kd1:53.8.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.8.4":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.8.5":	"อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส—",
"pli-tv-kd1:53.8.6":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.9.1":	"อปเรหิปิ, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.9.2":	"อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อูนปญฺจวโสฺส โหติ—",
"pli-tv-kd1:53.9.3":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.9.4":	"ปญฺจหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.9.5":	"อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, ปญฺจวโสฺส วา โหติ อติเรกปญฺจวโสฺส วา—",
"pli-tv-kd1:53.9.6":	"อิเมหิ โข, ภิกฺขเว, ปญฺจหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.9.7":	"ปญฺจกทสวาโร นิฏฺฐิโตฯ ",
"pli-tv-kd1:53.10.1":	"ฉหิ, ภิกฺขเว, องฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.10.2":	"น อเสกฺเขน สีลกฺขนฺเธน สมนฺนาคโต โหติ, น อเสกฺเขน สมาธิกฺขนฺเธน, น อเสกฺเขน ปญฺญากฺขนฺเธน, น อเสกฺเขน วิมุตฺติกฺขนฺเธน, น อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, อูนปญฺจวโสฺส โหติ—",
"pli-tv-kd1:53.10.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.10.4":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.10.5":	"อเสกฺเขน สีลกฺขนฺเธน สมนฺนาคโต โหติ, อเสกฺเขน สมาธิกฺขนฺเธน, อเสกฺเขน ปญฺญากฺขนฺเธน, อเสกฺเขน วิมุตฺติกฺขนฺเธน, อเสกฺเขน วิมุตฺติญาณทสฺสนกฺขนฺเธน สมนฺนาคโต โหติ, ปญฺจวโสฺส วา โหติ อติเรกปญฺจวโสฺส วา—",
"pli-tv-kd1:53.10.6":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.11.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.11.2":	"อสฺสทฺโธ โหติ, อหิริโก โหติ, อโนตฺตปฺปี โหติ, กุสีโต โหติ, มุฏฺฐสฺสติ โหติ, อูนปญฺจวโสฺส โหติ—",
"pli-tv-kd1:53.11.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.11.4":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.11.5":	"สทฺโธ โหติ, หิริมา โหติ, โอตฺตปฺปี โหติ, อารทฺธวีริโย โหติ, อุปฏฺฐิตสฺสติ โหติ, ปญฺจวโสฺส วา โหติ อติเรกปญฺจวโสฺส วา—",
"pli-tv-kd1:53.11.6":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.12.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.12.2":	"อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ, อปฺปสฺสุโต โหติ, ทุปฺปญฺโญ โหติ, อูนปญฺจวโสฺส โหติ—",
"pli-tv-kd1:53.12.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.12.4":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.12.5":	"น อธิสีเล สีลวิปนฺโน โหติ, น อชฺฌาจาเร อาจารวิปนฺโน โหติ, น อติทิฏฺฐิยา ทิฏฺฐิวิปนฺโน โหติ, พหุสฺสุโต โหติ, ปญฺญวา โหติ, ปญฺจวโสฺส วา โหติ อติเรกปญฺจวโสฺส วา—",
"pli-tv-kd1:53.12.6":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.13.1":	"อปเรหิปิ, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.13.2":	"อาปตฺตึ น ชานาติ, อนาปตฺตึ น ชานาติ, ลหุกํ อาปตฺตึ น ชานาติ, ครุกํ อาปตฺตึ น ชานาติ, อุภยานิ โข ปนสฺส ปาติโมกฺขานิ วิตฺถาเรน น สฺวาคตานิ โหนฺติ น สุวิภตฺตานิ น สุปฺปวตฺตีนิ น สุวินิจฺฉิตานิ สุตฺตโส อนุพฺยญฺชนโส, อูนปญฺจวโสฺส โหติ—",
"pli-tv-kd1:53.13.3":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา น อนิสฺสิเตน วตฺถพฺพํฯ ",
"pli-tv-kd1:53.13.4":	"ฉหิ, ภิกฺขเว, องฺเคหิ สมนฺนาคเตน ภิกฺขุนา อนิสฺสิเตน วตฺถพฺพํฯ ",
"pli-tv-kd1:53.13.5":	"อาปตฺตึ ชานาติ, อนาปตฺตึ ชานาติ, ลหุกํ อาปตฺตึ ชานาติ, ครุกํ อาปตฺตึ ชานาติ, อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส, ปญฺจวโสฺส วา โหติ อติเรกปญฺจวโสฺส วา—",
"pli-tv-kd1:53.13.6":	"อิเมหิ โข, ภิกฺขเว, ฉหงฺเคหิ สมนฺนาคเตน ภิกฺขุนา อนิสฺสิเตน วตฺถพฺพนฺ”ติฯ ",
"pli-tv-kd1:53.13.7":	"อภยูวรภาณวาโร นิฏฺฐิโต อฏฺฐโมฯ ",
"pli-tv-kd1:54.1.0":	"๔๑ฯ ราหุลวตฺถุ ",
"pli-tv-kd1:54.1.1":	"อถ โข ภควา ราชคเห ยถาภิรนฺตํ วิหริตฺวา เยน กปิลวตฺถุ เตน จาริกํ ปกฺกามิฯ ",
"pli-tv-kd1:54.1.2":	"อนุปุพฺเพน จาริกํ จรมาโน เยน กปิลวตฺถุ ตทวสริฯ ",
"pli-tv-kd1:54.1.3":	"ตตฺร สุทํ ภควา สกฺเกสุ วิหรติ กปิลวตฺถุสฺมึ นิโคฺรธาราเมฯ ",
"pli-tv-kd1:54.1.4":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน สุทฺโธทนสฺส สกฺกสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
"pli-tv-kd1:54.1.5":	"อถ โข ราหุลมาตา เทวี ราหุลํ กุมารํ เอตทโวจ—",
"pli-tv-kd1:54.1.6":	"“เอโส เต, ราหุล, ปิตาฯ ",
"pli-tv-kd1:54.1.7":	"คจฺฉสฺสุ, ทายชฺชํ ยาจาหี”ติฯ ",
"pli-tv-kd1:54.2.1":	"อถ โข ราหุโล กุมาโร เยน ภควา เตนุปสงฺกมิ, อุปสงฺกมิตฺวา ภควโต ปุรโต, อฏฺฐาสิ—",
"pli-tv-kd1:54.2.2":	"“สุขา เต, สมณ, ฉายา”ติฯ ",
"pli-tv-kd1:54.2.3":	"อถ โข ภควา อุฏฺฐายาสนา ปกฺกามิฯ ",
"pli-tv-kd1:54.2.4":	"อถ โข ราหุโล กุมาโร ภควนฺตํ ปิฏฺฐิโต ปิฏฺฐิโต อนุพนฺธิ—",
"pli-tv-kd1:54.2.5":	"“ทายชฺชํ เม, สมณ, เทหิ; ",
"pli-tv-kd1:54.2.6":	"ทายชฺชํ เม, สมณ, เทหี”ติฯ ",
"pli-tv-kd1:54.2.7":	"อถ โข ภควา อายสฺมนฺตํ สาริปุตฺตํ อามนฺเตสิ—",
"pli-tv-kd1:54.2.8":	"“เตน หิ ตฺวํ, สาริปุตฺต, ราหุลํ กุมารํ ปพฺพาเชหี”ติฯ ",
"pli-tv-kd1:54.2.9":	"“กถาหํ, ภนฺเต, ราหุลํ กุมารํ ปพฺพาเชมี”ติ? ",
"pli-tv-kd1:54.3.1":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:54.3.2":	"“อนุชานามิ, ภิกฺขเว, ตีหิ สรณคมเนหิ สามเณรปพฺพชฺชํฯ ",
"pli-tv-kd1:54.3.3":	"เอวญฺจ ปน, ภิกฺขเว, ปพฺพาเชตพฺโพ—",
"pli-tv-kd1:54.3.4":	"ปฐมํ เกสมสฺสุํ โอหาราเปตฺวา กาสายานิ วตฺถานิ อจฺฉาทาเปตฺวา เอกํสํ อุตฺตราสงฺคํ การาเปตฺวา ภิกฺขูนํ ปาเท วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา ‘เอวํ วเทหี’ติ วตฺตพฺโพ—",
"pli-tv-kd1:54.3.5":	"‘พุทฺธํ สรณํ คจฺฉามิ, ",
"pli-tv-kd1:54.3.6":	"ธมฺมํ สรณํ คจฺฉามิ, ",
"pli-tv-kd1:54.3.7":	"สงฺฆํ สรณํ คจฺฉามิฯ ",
"pli-tv-kd1:54.3.8":	"ทุติยมฺปิ พุทฺธํ สรณํ คจฺฉามิ, ",
"pli-tv-kd1:54.3.9":	"ทุติยมฺปิ ธมฺมํ สรณํ คจฺฉามิ, ",
"pli-tv-kd1:54.3.10":	"ทุติยมฺปิ สงฺฆํ สรณํ คจฺฉามิฯ ",
"pli-tv-kd1:54.3.11":	"ตติยมฺปิ พุทฺธํ สรณํ คจฺฉามิ, ",
"pli-tv-kd1:54.3.12":	"ตติยมฺปิ ธมฺมํ สรณํ คจฺฉามิ, ",
"pli-tv-kd1:54.3.13":	"ตติยมฺปิ สงฺฆํ สรณํ คจฺฉามี’ติฯ ",
"pli-tv-kd1:54.3.14":	"อนุชานามิ, ภิกฺขเว, อิเมหิ ตีหิ สรณคมเนหิ สามเณรปพฺพชฺชนฺ”ติฯ ",
"pli-tv-kd1:54.4.1":	"อถ โข อายสฺมา สาริปุตฺโต ราหุลํ กุมารํ ปพฺพาเชสิฯ ",
"pli-tv-kd1:54.4.2":	"อถ โข สุทฺโธทโน สกฺโก เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd1:54.4.3":	"เอกมนฺตํ นิสินฺโน โข สุทฺโธทโน สกฺโก ภควนฺตํ เอตทโวจ—",
"pli-tv-kd1:54.4.4":	"“เอกาหํ, ภนฺเต, ภควนฺตํ วรํ ยาจามี”ติฯ ",
"pli-tv-kd1:54.4.5":	"“อติกฺกนฺตวรา โข, โคตม, ตถาคตา”ติฯ ",
"pli-tv-kd1:54.4.6":	"“ยญฺจ, ภนฺเต, กปฺปติ, ยญฺจ อนวชฺชนฺ”ติฯ ",
"pli-tv-kd1:54.4.7":	"“วเทหิ, โคตมา”ติฯ ",
"pli-tv-kd1:54.5.1":	"“ภควติ เม, ภนฺเต, ปพฺพชิเต อนปฺปกํ ทุกฺขํ อโหสิ, ตถา นนฺเท, อธิมตฺตํ ราหุเลฯ ",
"pli-tv-kd1:54.5.2":	"ปุตฺตเปมํ, ภนฺเต, ฉวึ ฉินฺทติ, ฉวึ เฉตฺวา จมฺมํ ฉินฺทติ, จมฺมํ เฉตฺวา มํสํ ฉินฺทติ, มํสํ เฉตฺวา นฺหารุํ ฉินฺทติ, นฺหารุํ เฉตฺวา อฏฺฐึ ฉินฺทติ, อฏฺฐึ เฉตฺวา อฏฺฐิมิญฺชํ อาหจฺจ ติฏฺฐติฯ ",
"pli-tv-kd1:54.5.3":	"สาธุ, ภนฺเต, อยฺยา อนนุญฺญาตํ มาตาปิตูหิ ปุตฺตํ น ปพฺพาเชยฺยุนฺ”ติฯ ",
"pli-tv-kd1:54.6.1":	"อถ โข ภควา สุทฺโธทนํ สกฺกํ ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
"pli-tv-kd1:54.6.2":	"อถ โข สุทฺโธทโน สกฺโก ภควตา ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd1:54.6.3":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd1:54.6.4":	"“น, ภิกฺขเว, อนนุญฺญาโต มาตาปิตูหิ ปุตฺโต ปพฺพาเชตพฺโพฯ ",
"pli-tv-kd1:54.6.5":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:55.1.1":	"อถ โข ภควา กปิลวตฺถุสฺมึ ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
"pli-tv-kd1:55.1.2":	"อนุปุพฺเพน จาริกํ จรมาโน เยน สาวตฺถิ ตทวสริฯ ",
"pli-tv-kd1:55.1.3":	"ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
"pli-tv-kd1:55.1.4":	"เตน โข ปน สมเยน อายสฺมโต สาริปุตฺตสฺส อุปฏฺฐากกุลํ อายสฺมโต สาริปุตฺตสฺส สนฺติเก ทารกํ ปาเหสิ—",
"pli-tv-kd1:55.1.5":	"“อิมํ ทารกํ เถโร ปพฺพาเชตู”ติฯ ",
"pli-tv-kd1:55.1.6":	"อถ โข อายสฺมโต สาริปุตฺตสฺส เอตทโหสิ—",
"pli-tv-kd1:55.1.7":	"“ภควตา ปญฺญตฺตํ—",
"pli-tv-kd1:55.1.8":	"‘น เอเกน เทฺว สามเณรา อุปฏฺฐาเปตพฺพา’ติฯ ",
"pli-tv-kd1:55.1.9":	"อยญฺจ เม ราหุโล สามเณโรฯ ",
"pli-tv-kd1:55.1.10":	"กถํ นุ โข มยา ปฏิปชฺชิตพฺพนฺ”ติ? ",
"pli-tv-kd1:55.1.11":	"ภควโต เอตมตฺถํ อาโรเจสิฯ ",
"pli-tv-kd1:55.1.12":	"“อนุชานามิ, ภิกฺขเว, พฺยตฺเตน ภิกฺขุนา ปฏิพเลน เอเกน เทฺว สามเณเร อุปฏฺฐาเปตุํ, ยาวตเก วา ปน อุสฺสหติ โอวทิตุํ อนุสาสิตุํ ตาวตเก อุปฏฺฐาเปตุนฺ”ติฯ ",
"pli-tv-kd1:56.1.0":	"๔๒ฯ สิกฺขาปทกถา ",
"pli-tv-kd1:56.1.1":	"อถ โข สามเณรานํ เอตทโหสิ—",
"pli-tv-kd1:56.1.2":	"“กติ นุ โข อมฺหากํ สิกฺขาปทานิ, กตฺถ จ อเมฺหหิ สิกฺขิตพฺพนฺ”ติ? ",
"pli-tv-kd1:56.1.3":	"ภควโต เอตมตฺถํ อาโรเจสุํ …เป… ",
"pli-tv-kd1:56.1.4":	"“อนุชานามิ, ภิกฺขเว, สามเณรานํ ทส สิกฺขาปทานิ, เตสุ จ สามเณเรหิ สิกฺขิตุํ—",
"pli-tv-kd1:56.1.5":	"ปาณาติปาตา เวรมณี, ",
"pli-tv-kd1:56.1.6":	"อทินฺนาทานา เวรมณี, ",
"pli-tv-kd1:56.1.7":	"อพฺรหฺมจริยา เวรมณี, ",
"pli-tv-kd1:56.1.8":	"มุสาวาทา เวรมณี, ",
"pli-tv-kd1:56.1.9":	"สุราเมรยมชฺชปมาทฏฺฐานา เวรมณี, ",
"pli-tv-kd1:56.1.10":	"วิกาลโภชนา เวรมณี, ",
"pli-tv-kd1:56.1.11":	"นจฺจคีตวาทิตวิสูกทสฺสนา เวรมณี, ",
"pli-tv-kd1:56.1.12":	"มาลาคนฺธวิเลปนธารณมณฺฑนวิภูสนฏฺฐานา เวรมณี, ",
"pli-tv-kd1:56.1.13":	"อุจฺจาสยนมหาสยนา เวรมณี, ",
"pli-tv-kd1:56.1.14":	"ชาตรูปรชตปฏิคฺคหณา เวรมณีฯ ",
"pli-tv-kd1:56.1.15":	"อนุชานามิ, ภิกฺขเว, สามเณรานํ อิมานิ ทส สิกฺขาปทานิ, อิเมสุ จ สามเณเรหิ สิกฺขิตุนฺ”ติฯ ",
"pli-tv-kd1:57.1.0":	"๔๓ฯ ทณฺฑกมฺมวตฺถุ ",
"pli-tv-kd1:57.1.1":	"เตน โข ปน สมเยน สามเณรา ภิกฺขูสุ อคารวา อปฺปติสฺสา อสภาควุตฺติกา วิหรนฺติฯ ",
"pli-tv-kd1:57.1.2":	"ภิกฺขู อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:57.1.3":	"“กถญฺหิ นาม สามเณรา ภิกฺขูสุ อคารวา อปฺปติสฺสา อสภาควุตฺติกา วิหริสฺสนฺตี”ติฯ ",
"pli-tv-kd1:57.1.4":	"ภควโต เอตมตฺถํ อาโรเจสุํ …เป… ",
"pli-tv-kd1:57.1.5":	"“อนุชานามิ, ภิกฺขเว, ปญฺจหงฺเคหิ สมนฺนาคตสฺส สามเณรสฺส ทณฺฑกมฺมํ กาตุํฯ ",
"pli-tv-kd1:57.1.6":	"ภิกฺขูนํ อลาภาย ปริสกฺกติ, ",
"pli-tv-kd1:57.1.7":	"ภิกฺขูนํ อนตฺถาย ปริสกฺกติ, ",
"pli-tv-kd1:57.1.8":	"ภิกฺขูนํ อวาสาย ปริสกฺกติ, ",
"pli-tv-kd1:57.1.9":	"ภิกฺขู อกฺโกสติ ปริภาสติ, ",
"pli-tv-kd1:57.1.10":	"ภิกฺขู ภิกฺขูหิ เภเทติ—",
"pli-tv-kd1:57.1.11":	"อนุชานามิ, ภิกฺขเว, อิเมหิ ปญฺจหงฺเคหิ สมนฺนาคตสฺส สามเณรสฺส ทณฺฑกมฺมํ กาตุนฺ”ติฯ ",
"pli-tv-kd1:57.2.1":	"อถ โข ภิกฺขูนํ เอตทโหสิ—",
"pli-tv-kd1:57.2.2":	"“กึ นุ โข ทณฺฑกมฺมํ กาตพฺพนฺ”ติ? ",
"pli-tv-kd1:57.2.3":	"ภควโต เอตมตฺถํ อาโรเจสุํฯ ",
"pli-tv-kd1:57.2.4":	"“อนุชานามิ, ภิกฺขเว, อาวรณํ กาตุนฺ”ติฯ ",
"pli-tv-kd1:57.2.5":	"เตน โข ปน สมเยน ภิกฺขู สามเณรานํ สพฺพํ สงฺฆารามํ อาวรณํ กโรนฺติฯ ",
"pli-tv-kd1:57.2.6":	"สามเณรา อารามํ ปวิสิตุํ อลภมานา ปกฺกมนฺติปิ, วิพฺภมนฺติปิ, ติตฺถิเยสุปิ สงฺกมนฺติฯ ",
"pli-tv-kd1:57.2.7":	"ภควโต เอตมตฺถํ อาโรเจสุํฯ ",
"pli-tv-kd1:57.2.8":	"“น, ภิกฺขเว, สพฺโพ สงฺฆาราโม อาวรณํ กาตพฺโพฯ ",
"pli-tv-kd1:57.2.9":	"โย กเรยฺย, อาปตฺติ ทุกฺกฏสฺสฯ ",
"pli-tv-kd1:57.2.10":	"อนุชานามิ, ภิกฺขเว, ยตฺถ วา วสติ, ยตฺถ วา ปฏิกฺกมติ, ตตฺถ อาวรณํ กาตุนฺ”ติฯ ",
"pli-tv-kd1:57.3.1":	"เตน โข ปน สมเยน ภิกฺขู สามเณรานํ มุขทฺวาริกํ อาหารํ อาวรณํ กโรนฺติฯ ",
"pli-tv-kd1:57.3.2":	"มนุสฺสา ยาคุปานมฺปิ สงฺฆภตฺตมฺปิ กโรนฺตา สามเณเร เอวํ วเทนฺติ—",
"pli-tv-kd1:57.3.3":	"“เอถ, ภนฺเต, ยาคุํ ปิวถ; ",
"pli-tv-kd1:57.3.4":	"เอถ, ภนฺเต, ภตฺตํ ภุญฺชถา”ติฯ ",
"pli-tv-kd1:57.3.5":	"สามเณรา เอวํ วเทนฺติ—",
"pli-tv-kd1:57.3.6":	"“นาวุโส, ลพฺภาฯ ",
"pli-tv-kd1:57.3.7":	"ภิกฺขูหิ อาวรณํ กตนฺ”ติฯ ",
"pli-tv-kd1:57.3.8":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:57.3.9":	"“กถญฺหิ นาม ภทนฺตา สามเณรานํ มุขทฺวาริกํ อาหารํ อาวรณํ กริสฺสนฺตี”ติฯ ",
"pli-tv-kd1:57.3.10":	"ภควโต เอตมตฺถํ อาโรเจสุํฯ ",
"pli-tv-kd1:57.3.11":	"“น, ภิกฺขเว, มุขทฺวาริโก อาหาโร อาวรณํ กาตพฺโพฯ ",
"pli-tv-kd1:57.3.12":	"โย กเรยฺย, อาปตฺติ ทุกฺกฏสฺสา”ติฯ ",
"pli-tv-kd1:57.3.13":	"ทณฺฑกมฺมวตฺถุ นิฏฺฐิตํฯ ",
"pli-tv-kd1:58.1.0":	"๔๔ฯ อนาปุจฺฉาวรณวตฺถุ ",
"pli-tv-kd1:58.1.1":	"เตน โข ปน สมเยน ฉพฺพคฺคิยา ภิกฺขู อุปชฺฌาเย อนาปุจฺฉา สามเณรานํ อาวรณํ กโรนฺติฯ ",
"pli-tv-kd1:58.1.2":	"อุปชฺฌายา คเวสนฺติ—",
"pli-tv-kd1:58.1.3":	"“กถํ นุ โข อมฺหากํ สามเณรา น ทิสฺสนฺตี”ติฯ ",
"pli-tv-kd1:58.1.4":	"ภิกฺขู เอวมาหํสุ—",
"pli-tv-kd1:58.1.5":	"“ฉพฺพคฺคิเยหิ, อาวุโส, ภิกฺขูหิ อาวรณํ กตนฺ”ติฯ ",
"pli-tv-kd1:58.1.6":	"อุปชฺฌายา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:58.1.7":	"“กถญฺหิ นาม ฉพฺพคฺคิยา ภิกฺขู อเมฺห อนาปุจฺฉา อมฺหากํ สามเณรานํ อาวรณํ กริสฺสนฺตี”ติฯ ",
"pli-tv-kd1:58.1.8":	"ภควโต เอตมตฺถํ อาโรเจสุํฯ ",
"pli-tv-kd1:58.1.9":	"“น, ภิกฺขเว, อุปชฺฌาเย อนาปุจฺฉา อาวรณํ กาตพฺพํฯ ",
"pli-tv-kd1:58.1.10":	"โย กเรยฺย, อาปตฺติ ทุกฺกฏสฺสา”ติฯ ",
"pli-tv-kd1:59.1.0":	"๔๕ฯ อปลาฬนวตฺถุ ",
"pli-tv-kd1:59.1.1":	"เตน โข ปน สมเยน ฉพฺพคฺคิยา ภิกฺขู เถรานํ ภิกฺขูนํ สามเณเร อปลาเฬนฺติฯ ",
"pli-tv-kd1:59.1.2":	"เถรา สามํ ทนฺตกฏฺฐมฺปิ มุโขทกมฺปิ คณฺหนฺตา กิลมนฺติฯ ",
"pli-tv-kd1:59.1.3":	"ภควโต เอตมตฺถํ อาโรเจสุํฯ ",
"pli-tv-kd1:59.1.4":	"“น, ภิกฺขเว, อญฺญสฺส ปริสา อปลาเฬตพฺพาฯ ",
"pli-tv-kd1:59.1.5":	"โย อปลาเฬยฺย, อาปตฺติ ทุกฺกฏสฺสา”ติฯ ",
"pli-tv-kd1:60.1.0":	"๔๖ฯ กณฺฏกสามเณรวตฺถุ ",
"pli-tv-kd1:60.1.1":	"เตน โข ปน สมเยน อายสฺมโต อุปนนฺทสฺส สกฺยปุตฺตสฺส กณฺฏโก นาม สามเณโร กณฺฏกึ นาม ภิกฺขุนึ ทูเสสิฯ ",
"pli-tv-kd1:60.1.2":	"ภิกฺขู อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:60.1.3":	"“กถญฺหิ นาม สามเณโร เอวรูปํ อนาจารํ อาจริสฺสตี”ติฯ ",
"pli-tv-kd1:60.1.4":	"ภควโต เอตมตฺถํ อาโรเจสุํฯ ",
"pli-tv-kd1:60.1.5":	"“อนุชานามิ, ภิกฺขเว, ทสหงฺเคหิ สมนฺนาคตํ สามเณรํ นาเสตุํฯ ",
"pli-tv-kd1:60.1.6":	"ปาณาติปาตี โหติ, ",
"pli-tv-kd1:60.1.7":	"อทินฺนาทายี โหติ, ",
"pli-tv-kd1:60.1.8":	"อพฺรหฺมจารี โหติ, ",
"pli-tv-kd1:60.1.9":	"มุสาวาที โหติ, ",
"pli-tv-kd1:60.1.10":	"มชฺชปายี โหติ, ",
"pli-tv-kd1:60.1.11":	"พุทฺธสฺส อวณฺณํ ภาสติ, ",
"pli-tv-kd1:60.1.12":	"ธมฺมสฺส อวณฺณํ ภาสติ, ",
"pli-tv-kd1:60.1.13":	"สงฺฆสฺส อวณฺณํ ภาสติ, ",
"pli-tv-kd1:60.1.14":	"มิจฺฉาทิฏฺฐิโก โหติ, ",
"pli-tv-kd1:60.1.15":	"ภิกฺขุนิทูสโก โหติ—",
"pli-tv-kd1:60.1.16":	"อนุชานามิ, ภิกฺขเว, อิเมหิ ทสหงฺเคหิ สมนฺนาคตํ สามเณรํ นาเสตุนฺ”ติฯ ",
"pli-tv-kd1:61.1.0":	"๔๗ฯ ปณฺฑกวตฺถุ ",
"pli-tv-kd1:61.1.1":	"เตน โข ปน สมเยน อญฺญตโร ปณฺฑโก ภิกฺขูสุ ปพฺพชิโต โหติฯ ",
"pli-tv-kd1:61.1.2":	"โส ทหเร ทหเร ภิกฺขู อุปสงฺกมิตฺวา เอวํ วเทติ—",
"pli-tv-kd1:61.1.3":	"“เอถ, มํ อายสฺมนฺโต ทูเสถา”ติฯ ",
"pli-tv-kd1:61.1.4":	"ภิกฺขู อปสาเทนฺติ—",
"pli-tv-kd1:61.1.5":	"“นสฺส, ปณฺฑก, วินสฺส, ปณฺฑก, โก ตยา อตฺโถ”ติฯ ",
"pli-tv-kd1:61.1.6":	"โส ภิกฺขูหิ อปสาทิโต มหนฺเต มหนฺเต โมฬิคเลฺล สามเณเร อุปสงฺกมิตฺวา เอวํ วเทติ—",
"pli-tv-kd1:61.1.7":	"“เอถ, มํ อาวุโส ทูเสถา”ติฯ ",
"pli-tv-kd1:61.1.8":	"สามเณรา อปสาเทนฺติ—",
"pli-tv-kd1:61.1.9":	"“นสฺส, ปณฺฑก, วินสฺส, ปณฺฑก, โก ตยา อตฺโถ”ติฯ ",
"pli-tv-kd1:61.1.10":	"โส สามเณเรหิ อปสาทิโต หตฺถิภณฺเฑ อสฺสภณฺเฑ อุปสงฺกมิตฺวา เอวํ วเทติ—",
"pli-tv-kd1:61.1.11":	"“เอถ, มํ อาวุโส ทูเสถา”ติฯ ",
"pli-tv-kd1:61.1.12":	"หตฺถิภณฺฑา อสฺสภณฺฑา ทูเสสุํฯ ",
"pli-tv-kd1:61.1.13":	"เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:61.1.14":	"“ปณฺฑกา อิเม สมณา สกฺยปุตฺติยาฯ ",
"pli-tv-kd1:61.1.15":	"เยปิ อิเมสํ น ปณฺฑกา, เตปิ อิเม ปณฺฑเก ทูเสนฺติฯ ",
"pli-tv-kd1:61.1.16":	"เอวํ อิเม สพฺเพว อพฺรหฺมจาริโน”ติฯ ",
"pli-tv-kd1:61.1.17":	"อโสฺสสุํ โข ภิกฺขู เตสํ หตฺถิภณฺฑานํ อสฺสภณฺฑานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd1:61.1.18":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd1:61.1.19":	"“ปณฺฑโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
"pli-tv-kd1:62.1.0":	"๔๘ฯ เถยฺยสํวาสกวตฺถุ ",
"pli-tv-kd1:62.1.1":	"เตน โข ปน สมเยน อญฺญตโร ปุราณกุลปุตฺโต ขีณโกลญฺโญ สุขุมาโล โหติฯ ",
"pli-tv-kd1:62.1.2":	"อถ โข ตสฺส ปุราณกุลปุตฺตสฺส ขีณโกลญฺญสฺส เอตทโหสิ—",
"pli-tv-kd1:62.1.3":	"“อหํ โข สุขุมาโล, น ปฏิพโล อนธิคตํ วา โภคํ อธิคนฺตุํ, อธิคตํ วา โภคํ ผาตึ กาตุํฯ ",
"pli-tv-kd1:62.1.4":	"เกน นุ โข อหํ อุปาเยน สุขญฺจ ชีเวยฺยํ, น จ กิลเมยฺยนฺ”ติ? ",
"pli-tv-kd1:62.1.5":	"อถ โข ตสฺส ปุราณกุลปุตฺตสฺส ขีณโกลญฺญสฺส เอตทโหสิ—",
"pli-tv-kd1:62.1.6":	"“อิเม โข สมณา สกฺยปุตฺติยา สุขสีลา สุขสมาจารา, สุโภชนานิ ภุญฺชิตฺวา นิวาเตสุ สยเนสุ สยนฺติฯ ",
"pli-tv-kd1:62.1.7":	"ยนฺนูนาหํ สามํ ปตฺตจีวรํ ปฏิยาเทตฺวา เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อารามํ คนฺตฺวา ภิกฺขูหิ สทฺธึ สํวเสยฺยนฺ”ติฯ ",
"pli-tv-kd1:62.2.1":	"อถ โข โส ปุราณกุลปุตฺโต ขีณโกลญฺโญ สามํ ปตฺตจีวรํ ปฏิยาเทตฺวา เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อารามํ คนฺตฺวา ภิกฺขู อภิวาเทติฯ ",
"pli-tv-kd1:62.2.2":	"ภิกฺขู เอวมาหํสุ—",
"pli-tv-kd1:62.2.3":	"“กติวโสฺสสิ ตฺวํ, อาวุโส”ติ? ",
"pli-tv-kd1:62.2.4":	"“กึ เอตํ, อาวุโส, กติวโสฺส นามา”ติ? ",
"pli-tv-kd1:62.2.5":	"“โก ปน เต, อาวุโส, อุปชฺฌาโย”ติ? ",
"pli-tv-kd1:62.2.6":	"“กึ เอตํ, อาวุโส, อุปชฺฌาโย นามา”ติ? ",
"pli-tv-kd1:62.2.7":	"ภิกฺขู อายสฺมนฺตํ อุปาลึ เอตทโวจุํ—",
"pli-tv-kd1:62.2.8":	"“อิงฺฆาวุโส อุปาลิ, อิมํ ปพฺพชิตํ อนุยุญฺชาหี”ติฯ ",
"pli-tv-kd1:62.3.1":	"อถ โข โส ปุราณกุลปุตฺโต ขีณโกลญฺโญ อายสฺมตา อุปาลินา อนุยุญฺชียมาโน เอตมตฺถํ อาโรเจสิฯ ",
"pli-tv-kd1:62.3.2":	"อายสฺมา อุปาลิ ภิกฺขูนํ เอตมตฺถํ อาโรเจสิฯ ",
"pli-tv-kd1:62.3.3":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd1:62.3.4":	"“เถยฺยสํวาสโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพติฯ ",
"pli-tv-kd1:62.3.5":	"ติตฺถิยปกฺกนฺตโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
"pli-tv-kd1:63.1.0":	"๔๙ฯ ติรจฺฉานคตวตฺถุ ",
"pli-tv-kd1:63.1.1":	"เตน โข ปน สมเยน อญฺญตโร นาโค นาคโยนิยา อฏฺฏียติ หรายติ ชิคุจฺฉติฯ ",
"pli-tv-kd1:63.1.2":	"อถ โข ตสฺส นาคสฺส เอตทโหสิ—",
"pli-tv-kd1:63.1.3":	"“เกน นุ โข อหํ อุปาเยน นาคโยนิยา จ ปริมุจฺเจยฺยํ ขิปฺปญฺจ มนุสฺสตฺตํ ปฏิลเภยฺยนฺ”ติฯ ",
"pli-tv-kd1:63.1.4":	"อถ โข ตสฺส นาคสฺส เอตทโหสิ—",
"pli-tv-kd1:63.1.5":	"“อิเม โข สมณา สกฺยปุตฺติยา ธมฺมจาริโน สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมาฯ ",
"pli-tv-kd1:63.1.6":	"สเจ โข อหํ สมเณสุ สกฺยปุตฺติเยสุ ปพฺพเชยฺยํ, เอวาหํ นาคโยนิยา จ ปริมุจฺเจยฺยํ, ขิปฺปญฺจ มนุสฺสตฺตํ ปฏิลเภยฺยนฺ”ติฯ ",
"pli-tv-kd1:63.2.1":	"อถ โข โส นาโค มาณวกวณฺเณน ภิกฺขู อุปสงฺกมิตฺวา ปพฺพชฺชํ ยาจิฯ ",
"pli-tv-kd1:63.2.2":	"ตํ ภิกฺขู ปพฺพาเชสุํ, อุปสมฺปาเทสุํฯ ",
"pli-tv-kd1:63.2.3":	"เตน โข ปน สมเยน โส นาโค อญฺญตเรน ภิกฺขุนา สทฺธึ ปจฺจนฺติเม วิหาเร ปฏิวสติฯ ",
"pli-tv-kd1:63.2.4":	"อถ โข โส ภิกฺขุ รตฺติยา ปจฺจูสสมยํ ปจฺจุฏฺฐาย อชฺโฌกาเส จงฺกมติฯ ",
"pli-tv-kd1:63.2.5":	"อถ โข โส นาโค ตสฺส ภิกฺขุโน นิกฺขนฺเต วิสฺสฏฺโฐ นิทฺทํ โอกฺกมิฯ ",
"pli-tv-kd1:63.2.6":	"สพฺโพ วิหาโร อหินา ปุณฺโณ, วาตปาเนหิ โภคา นิกฺขนฺตา โหนฺติฯ ",
"pli-tv-kd1:63.3.1":	"อถ โข โส ภิกฺขุ วิหารํ ปวิสิสฺสามีติ กวาฏํ ปณาเมนฺโต อทฺทส สพฺพํ วิหารํ อหินา ปุณฺณํ, วาตปาเนหิ โภเค นิกฺขนฺเต, ทิสฺวาน ภีโต วิสฺสรมกาสิฯ ",
"pli-tv-kd1:63.3.2":	"ภิกฺขู อุปธาวิตฺวา ตํ ภิกฺขุํ เอตทโวจุํ—",
"pli-tv-kd1:63.3.3":	"“กิสฺส ตฺวํ, อาวุโส, วิสฺสรมกาสี”ติ? ",
"pli-tv-kd1:63.3.4":	"“อยํ, อาวุโส, สพฺโพ วิหาโร อหินา ปุณฺโณ, วาตปาเนหิ โภคา นิกฺขนฺตา”ติฯ ",
"pli-tv-kd1:63.3.5":	"อถ โข โส นาโค เตน สทฺเทน ปฏิพุชฺฌิตฺวา สเก อาสเน นิสีทิฯ ",
"pli-tv-kd1:63.3.6":	"ภิกฺขู เอวมาหํสุ—",
"pli-tv-kd1:63.3.7":	"“โกสิ ตฺวํ, อาวุโส”ติ? ",
"pli-tv-kd1:63.3.8":	"“อหํ, ภนฺเต, นาโค”ติฯ ",
"pli-tv-kd1:63.3.9":	"“กิสฺส ปน ตฺวํ, อาวุโส, เอวรูปํ อกาสี”ติ? ",
"pli-tv-kd1:63.3.10":	"อถ โข โส นาโค ภิกฺขูนํ เอตมตฺถํ อาโรเจสิฯ ",
"pli-tv-kd1:63.3.11":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd1:63.4.1":	"อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ตํ นาคํ เอตทโวจ—",
"pli-tv-kd1:63.4.2":	"“ตุเมฺห โขตฺถ นาคา อวิรุฬฺหิธมฺมา อิมสฺมึ ธมฺมวินเยฯ ",
"pli-tv-kd1:63.4.3":	"คจฺฉ ตฺวํ, นาค, ตตฺเถว จาตุทฺทเส ปนฺนรเส อฏฺฐมิยา จ ปกฺขสฺส อุโปสถํ อุปวส, เอวํ ตฺวํ นาคโยนิยา จ ปริมุจฺจิสฺสสิ, ขิปฺปญฺจ มนุสฺสตฺตํ ปฏิลภิสฺสสี”ติฯ ",
"pli-tv-kd1:63.4.4":	"อถ โข โส นาโค อวิรุฬฺหิธมฺโม กิราหํ อิมสฺมึ ธมฺมวินเยติ ทุกฺขี ทุมฺมโน อสฺสูนิ ปวตฺตยมาโน วิสฺสรํ กตฺวา ปกฺกามิฯ ",
"pli-tv-kd1:63.5.1":	"อถ โข ภควา ภิกฺขู อามนฺเตสิ—",
"pli-tv-kd1:63.5.2":	"“เทฺวเม, ภิกฺขเว, ปจฺจยา นาคสฺส สภาวปาตุกมฺมายฯ ",
"pli-tv-kd1:63.5.3":	"ยทา จ สชาติยา เมถุนํ ธมฺมํ ปฏิเสวติ, ยทา จ วิสฺสฏฺโฐ นิทฺทํ โอกฺกมติ—",
"pli-tv-kd1:63.5.4":	"อิเม โข, ภิกฺขเว, เทฺว ปจฺจยา นาคสฺส สภาวปาตุกมฺมายฯ ",
"pli-tv-kd1:63.5.5":	"ติรจฺฉานคโต, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
"pli-tv-kd1:64.1.0":	"๕๐ฯ มาตุฆาตกวตฺถุ ",
"pli-tv-kd1:64.1.1":	"เตน โข ปน สมเยน อญฺญตโร มาณวโก มาตรํ ชีวิตา โวโรเปสิฯ ",
"pli-tv-kd1:64.1.2":	"โส เตน ปาปเกน กมฺเมน อฏฺฏียติ หรายติ ชิคุจฺฉติฯ ",
"pli-tv-kd1:64.1.3":	"อถ โข ตสฺส มาณวกสฺส เอตทโหสิ—",
"pli-tv-kd1:64.1.4":	"“เกน นุ โข อหํ อุปาเยน อิมสฺส ปาปกสฺส กมฺมสฺส นิกฺขนฺตึ กเรยฺยนฺ”ติ? ",
"pli-tv-kd1:64.1.5":	"อถ โข ตสฺส มาณวกสฺส เอตทโหสิ—",
"pli-tv-kd1:64.1.6":	"“อิเม โข สมณา สกฺยปุตฺติยา ธมฺมจาริโน สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมาฯ ",
"pli-tv-kd1:64.1.7":	"สเจ โข อหํ สมเณสุ สกฺยปุตฺติเยสุ ปพฺพเชยฺยํ, เอวาหํ อิมสฺส ปาปกสฺส กมฺมสฺส นิกฺขนฺตึ กเรยฺยนฺ”ติฯ ",
"pli-tv-kd1:64.2.1":	"อถ โข โส มาณวโก ภิกฺขู อุปสงฺกมิตฺวา ปพฺพชฺชํ ยาจิฯ ",
"pli-tv-kd1:64.2.2":	"ภิกฺขู อายสฺมนฺตํ อุปาลึ เอตทโวจุํ—",
"pli-tv-kd1:64.2.3":	"“ปุพฺเพปิ โข, อาวุโส อุปาลิ, นาโค มาณวกวณฺเณน ภิกฺขูสุ ปพฺพชิโตฯ ",
"pli-tv-kd1:64.2.4":	"อิงฺฆาวุโส อุปาลิ, อิมํ มาณวกํ อนุยุญฺชาหี”ติฯ ",
"pli-tv-kd1:64.2.5":	"อถ โข โส มาณวโก อายสฺมตา อุปาลินา อนุยุญฺชียมาโน เอตมตฺถํ อาโรเจสิฯ ",
"pli-tv-kd1:64.2.6":	"อายสฺมา อุปาลิ ภิกฺขูนํ เอตมตฺถํ อาโรเจสิฯ ",
"pli-tv-kd1:64.2.7":	"ภิกฺขู ภควโต เอตมตฺถํ อาโรเจสุํ …เป… ",
"pli-tv-kd1:64.2.8":	"“มาตุฆาตโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
"pli-tv-kd1:65.1.0":	"๕๑ฯ ปิตุฆาตกวตฺถุ ",
"pli-tv-kd1:65.1.1":	"เตน โข ปน สมเยน อญฺญตโร มาณวโก ปิตรํ ชีวิตา โวโรเปสิฯ ",
"pli-tv-kd1:65.1.2":	"โส เตน ปาปเกน กมฺเมน อฏฺฏียติ หรายติ ชิคุจฺฉติฯ ",
"pli-tv-kd1:65.1.3":	"อถ โข ตสฺส มาณวกสฺส เอตทโหสิ—",
"pli-tv-kd1:65.1.4":	"“เกน นุ โข อหํ อุปาเยน อิมสฺส ปาปกสฺส กมฺมสฺส นิกฺขนฺตึ กเรยฺยนฺ”ติฯ ",
"pli-tv-kd1:65.1.5":	"อถ โข ตสฺส มาณวกสฺส เอตทโหสิ—",
"pli-tv-kd1:65.1.6":	"“อิเม โข สมณา สกฺยปุตฺติยา ธมฺมจาริโน สมจาริโน พฺรหฺมจาริโน สจฺจวาทิโน สีลวนฺโต กลฺยาณธมฺมา, สเจ โข อหํ สมเณสุ สกฺยปุตฺติเยสุ ปพฺพเชยฺยํ, เอวาหํ อิมสฺส ปาปกสฺส กมฺมสฺส นิกฺขนฺตึ กเรยฺยนฺ”ติฯ ",
"pli-tv-kd1:65.1.7":	"อถ โข โส มาณวโก ภิกฺขู อุปสงฺกมิตฺวา ปพฺพชฺชํ ยาจิฯ ",
"pli-tv-kd1:65.1.8":	"ภิกฺขู อายสฺมนฺตํ อุปาลึ เอตทโวจุํ—",
"pli-tv-kd1:65.1.9":	"“ปุพฺเพปิ โข, อาวุโส อุปาลิ, นาโค มาณวกวณฺเณน ภิกฺขูสุ ปพฺพชิโตฯ ",
"pli-tv-kd1:65.1.10":	"อิงฺฆาวุโส, อุปาลิ, อิมํ มาณวกํ อนุยุญฺชาหี”ติฯ ",
"pli-tv-kd1:65.1.11":	"อถ โข โส มาณวโก อายสฺมตา อุปาลินา อนุยุญฺชียมาโน เอตมตฺถํ อาโรเจสิฯ ",
"pli-tv-kd1:65.1.12":	"อายสฺมา อุปาลิ ภิกฺขูนํ เอตมตฺถํ อาโรเจสิฯ ",
"pli-tv-kd1:65.1.13":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd1:65.1.14":	"“ปิตุฆาตโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
"pli-tv-kd1:66.1.0":	"๕๒ฯ อรหนฺตฆาตกวตฺถุ ",
"pli-tv-kd1:66.1.1":	"เตน โข ปน สมเยน สมฺพหุลา ภิกฺขู สาเกตา สาวตฺถึ อทฺธานมคฺคปฺปฏิปนฺนา โหนฺติฯ ",
"pli-tv-kd1:66.1.2":	"อนฺตรามคฺเค โจรา นิกฺขมิตฺวา เอกจฺเจ ภิกฺขู อจฺฉินฺทึสุ, เอกจฺเจ ภิกฺขู หนึสุฯ ",
"pli-tv-kd1:66.1.3":	"สาวตฺถิยา ราชภฏา นิกฺขมิตฺวา เอกจฺเจ โจเร อคฺคเหสุํ, เอกจฺเจ โจรา ปลายึสุฯ ",
"pli-tv-kd1:66.1.4":	"เย เต ปลายึสุ เต ภิกฺขูสุ ปพฺพชึสุ, เย เต คหิตา เต วธาย โอนิยฺยนฺติฯ ",
"pli-tv-kd1:66.2.1":	"อทฺทสํสุ โข เต ปลายิตฺวา ปพฺพชิตา เต โจเร วธาย โอนิยฺยมาเน, ทิสฺวาน เอวมาหํสุ—",
"pli-tv-kd1:66.2.2":	"“สาธุ โข มยํ ปลายิมฺหา, สจา จ มยํ คเยฺหยฺยาม, มยมฺปิ เอวเมว หญฺเญยฺยามา”ติฯ ",
"pli-tv-kd1:66.2.3":	"ภิกฺขู เอวมาหํสุ—",
"pli-tv-kd1:66.2.4":	"“กึ ปน ตุเมฺห, อาวุโส, อกตฺถา”ติ? ",
"pli-tv-kd1:66.2.5":	"อถ โข เต ปพฺพชิตา ภิกฺขูนํ เอตมตฺถํ อาโรเจสุํฯ ",
"pli-tv-kd1:66.2.6":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd1:66.2.7":	"“อรหนฺโต เอเต, ภิกฺขเว, ภิกฺขูฯ ",
"pli-tv-kd1:66.2.8":	"อรหนฺตฆาตโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
"pli-tv-kd1:67.1.0":	"๕๓ฯ ภิกฺขุนิทูสกวตฺถุ ",
"pli-tv-kd1:67.1.1":	"เตน โข ปน สมเยน สมฺพหุลา ภิกฺขุนิโย สาเกตา สาวตฺถึ อทฺธานมคฺคปฺปฏิปนฺนา โหนฺติฯ ",
"pli-tv-kd1:67.1.2":	"อนฺตรามคฺเค โจรา นิกฺขมิตฺวา เอกจฺจา ภิกฺขุนิโย อจฺฉินฺทึสุ, เอกจฺจา ภิกฺขุนิโย ทูเสสุํฯ ",
"pli-tv-kd1:67.1.3":	"สาวตฺถิยา ราชภฏา นิกฺขมิตฺวา เอกจฺเจ โจเร อคฺคเหสุํ, เอกจฺเจ โจรา ปลายึสุฯ ",
"pli-tv-kd1:67.1.4":	"เย เต ปลายึสุ, เต ภิกฺขูสุ ปพฺพชึสุฯ ",
"pli-tv-kd1:67.1.5":	"เย เต คหิตา, เต วธาย โอนิยฺยนฺติฯ ",
"pli-tv-kd1:67.1.6":	"อทฺทสํสุ โข เต ปลายิตฺวา ปพฺพชิตา เต โจเร วธาย โอนิยฺยมาเน, ทิสฺวาน เอวมาหํสุ—",
"pli-tv-kd1:67.1.7":	"“สาธุ โข มยํ ปลายิมฺหา, สจา จ มยํ คเยฺหยฺยาม, มยมฺปิ เอวเมว หญฺเญยฺยามา”ติฯ ",
"pli-tv-kd1:67.1.8":	"ภิกฺขู เอวมาหํสุ—",
"pli-tv-kd1:67.1.9":	"“กึ ปน ตุเมฺห, อาวุโส, อกตฺถา”ติฯ ",
"pli-tv-kd1:67.1.10":	"อถ โข เต ปพฺพชิตา ภิกฺขูนํ เอตมตฺถํ อาโรเจสุํฯ ",
"pli-tv-kd1:67.1.11":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd1:67.1.12":	"“ภิกฺขุนิทูสโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพติฯ ",
"pli-tv-kd1:67.1.13":	"สงฺฆเภทโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพติฯ ",
"pli-tv-kd1:67.1.14":	"โลหิตุปฺปาทโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
"pli-tv-kd1:68.1.0":	"๕๔ฯ อุภโตพฺยญฺชนกวตฺถุ ",
"pli-tv-kd1:68.1.1":	"เตน โข ปน สมเยน อญฺญตโร อุภโตพฺยญฺชนโก ภิกฺขูสุ ปพฺพชิโต โหติฯ ",
"pli-tv-kd1:68.1.2":	"โส กโรติปิ การาเปติปิฯ ",
"pli-tv-kd1:68.1.3":	"ภควโต เอตมตฺถํ อาโรเจสุํฯ ",
"pli-tv-kd1:68.1.4":	"“อุภโตพฺยญฺชนโก, ภิกฺขเว, อนุปสมฺปนฺโน น อุปสมฺปาเทตพฺโพ, อุปสมฺปนฺโน นาเสตพฺโพ”ติฯ ",
"pli-tv-kd1:69.1.0":	"๕๕ฯ อนุปชฺฌายกาทิวตฺถุ ",
"pli-tv-kd1:69.1.1":	"เตน โข ปน สมเยน ภิกฺขู อนุปชฺฌายกํ อุปสมฺปาเทนฺติฯ ",
"pli-tv-kd1:69.1.2":	"ภควโต เอตมตฺถํ อาโรเจสุํฯ ",
"pli-tv-kd1:69.1.3":	"“น, ภิกฺขเว, อนุปชฺฌายโก อุปสมฺปาเทตพฺโพฯ ",
"pli-tv-kd1:69.1.4":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:69.2.1":	"เตน โข ปน สมเยน ภิกฺขู สงฺเฆน อุปชฺฌาเยน อุปสมฺปาเทนฺติฯ ",
"pli-tv-kd1:69.2.2":	"ภควโต เอตมตฺถํ อาโรเจสุํฯ ",
"pli-tv-kd1:69.2.3":	"“น, ภิกฺขเว, สงฺเฆน อุปชฺฌาเยน อุปสมฺปาเทตพฺโพฯ ",
"pli-tv-kd1:69.2.4":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:69.3.1":	"เตน โข ปน สมเยน ภิกฺขู คเณน อุปชฺฌาเยน อุปสมฺปาเทนฺติฯ ",
"pli-tv-kd1:69.3.2":	"ภควโต เอตมตฺถํ อาโรเจสุํฯ ",
"pli-tv-kd1:69.3.3":	"“น, ภิกฺขเว, คเณน อุปชฺฌาเยน อุปสมฺปาเทตพฺโพฯ ",
"pli-tv-kd1:69.3.4":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:69.4.1":	"เตน โข ปน สมเยน ภิกฺขู ปณฺฑกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.2":	"เถยฺยสํวาสกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.3":	"ติตฺถิยปกฺกนฺตกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.4":	"ติรจฺฉานคตุปชฺฌาเยน อุปสมฺปาเทนฺติ …เป… ",
"pli-tv-kd1:69.4.5":	"มาตุฆาตกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.6":	"ปิตุฆาตกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.7":	"อรหนฺตฆาตกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.8":	"ภิกฺขุนิทูสกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.9":	"สงฺฆเภทกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.10":	"โลหิตุปฺปาทกุปชฺฌาเยน อุปสมฺปาเทนฺติ …เป… ",
"pli-tv-kd1:69.4.11":	"อุภโตพฺยญฺชนกุปชฺฌาเยน อุปสมฺปาเทนฺติ ภควโต เอตมตฺถํ อาโรเจสุํฯ ",
"pli-tv-kd1:69.4.12":	"“น, ภิกฺขเว, ปณฺฑกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.13":	"น, ภิกฺขเว, เถยฺยสํวาสกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.14":	"น, ภิกฺขเว, ติตฺถิยปกฺกนฺตกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.15":	"น, ภิกฺขเว, ติรจฺฉานคตุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.16":	"น, ภิกฺขเว, มาตุฆาตกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.17":	"น, ภิกฺขเว, ปิตุฆาตกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.18":	"น, ภิกฺขเว, อรหนฺตฆาตกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.19":	"น, ภิกฺขเว, ภิกฺขุนิทูสกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.20":	"น, ภิกฺขเว, สงฺฆเภทกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.21":	"น, ภิกฺขเว, โลหิตุปฺปาทกุปชฺฌาเยน อุปสมฺปาเทตพฺโพ …เป… ",
"pli-tv-kd1:69.4.22":	"น, ภิกฺขเว, อุภโตพฺยญฺชนกุปชฺฌาเยน อุปสมฺปาเทตพฺโพฯ ",
"pli-tv-kd1:69.4.23":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:70.1.0":	"๕๖ฯ อปตฺตกาทิวตฺถุ ",
"pli-tv-kd1:70.1.1":	"เตน โข ปน สมเยน ภิกฺขู อปตฺตกํ อุปสมฺปาเทนฺติฯ ",
"pli-tv-kd1:70.1.2":	"หตฺเถสุ ปิณฺฑาย จรนฺติฯ ",
"pli-tv-kd1:70.1.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:70.1.4":	"“เสยฺยถาปิ ติตฺถิยา”ติฯ ",
"pli-tv-kd1:70.1.5":	"ภควโต เอตมตฺถํ อาโรเจสุํฯ ",
"pli-tv-kd1:70.1.6":	"“น, ภิกฺขเว, อปตฺตโก อุปสมฺปาเทตพฺโพฯ ",
"pli-tv-kd1:70.1.7":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:70.2.1":	"เตน โข ปน สมเยน ภิกฺขู อจีวรกํ อุปสมฺปาเทนฺติฯ ",
"pli-tv-kd1:70.2.2":	"นคฺคา ปิณฺฑาย จรนฺติฯ ",
"pli-tv-kd1:70.2.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:70.2.4":	"“เสยฺยถาปิ ติตฺถิยา”ติฯ ",
"pli-tv-kd1:70.2.5":	"ภควโต เอตมตฺถํ อาโรเจสุํฯ ",
"pli-tv-kd1:70.2.6":	"“น, ภิกฺขเว, อจีวรโก อุปสมฺปาเทตพฺโพฯ ",
"pli-tv-kd1:70.2.7":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:70.3.1":	"เตน โข ปน สมเยน ภิกฺขู อปตฺตจีวรกํ อุปสมฺปาเทนฺติฯ ",
"pli-tv-kd1:70.3.2":	"นคฺคา หตฺเถสุ ปิณฺฑาย จรนฺติฯ ",
"pli-tv-kd1:70.3.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:70.3.4":	"“เสยฺยถาปิ ติตฺถิยา”ติฯ ",
"pli-tv-kd1:70.3.5":	"ภควโต เอตมตฺถํ อาโรเจสุํฯ ",
"pli-tv-kd1:70.3.6":	"“น, ภิกฺขเว, อปตฺตจีวรโก อุปสมฺปาเทตพฺโพฯ ",
"pli-tv-kd1:70.3.7":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:70.4.1":	"เตน โข ปน สมเยน ภิกฺขู ยาจิตเกน ปตฺเตน อุปสมฺปาเทนฺติฯ ",
"pli-tv-kd1:70.4.2":	"อุปสมฺปนฺเน ปตฺตํ ปฏิหรนฺติฯ ",
"pli-tv-kd1:70.4.3":	"หตฺเถสุ ปิณฺฑาย จรนฺติฯ ",
"pli-tv-kd1:70.4.4":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:70.4.5":	"“เสยฺยถาปิ ติตฺถิยา”ติฯ ",
"pli-tv-kd1:70.4.6":	"ภควโต เอตมตฺถํ อาโรเจสุํฯ ",
"pli-tv-kd1:70.4.7":	"“น, ภิกฺขเว, ยาจิตเกน ปตฺเตน อุปสมฺปาเทตพฺโพฯ ",
"pli-tv-kd1:70.4.8":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:70.5.1":	"เตน โข ปน สมเยน ภิกฺขู ยาจิตเกน จีวเรน อุปสมฺปาเทนฺติฯ ",
"pli-tv-kd1:70.5.2":	"อุปสมฺปนฺเน จีวรํ ปฏิหรนฺติฯ ",
"pli-tv-kd1:70.5.3":	"นคฺคา ปิณฺฑาย จรนฺติฯ ",
"pli-tv-kd1:70.5.4":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:70.5.5":	"“เสยฺยถาปิ ติตฺถิยา”ติฯ ",
"pli-tv-kd1:70.5.6":	"ภควโต เอตมตฺถํ อาโรเจสุํฯ ",
"pli-tv-kd1:70.5.7":	"“น, ภิกฺขเว, ยาจิตเกน จีวเรน อุปสมฺปาเทตพฺโพฯ ",
"pli-tv-kd1:70.5.8":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:70.6.1":	"เตน โข ปน สมเยน ภิกฺขู ยาจิตเกน ปตฺตจีวเรน อุปสมฺปาเทนฺติฯ ",
"pli-tv-kd1:70.6.2":	"อุปสมฺปนฺเน ปตฺตจีวรํ ปฏิหรนฺติฯ ",
"pli-tv-kd1:70.6.3":	"นคฺคา หตฺเถสุ ปิณฺฑาย จรนฺติฯ ",
"pli-tv-kd1:70.6.4":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd1:70.6.5":	"“เสยฺยถาปิ ติตฺถิยา”ติฯ ",
"pli-tv-kd1:70.6.6":	"ภควโต เอตมตฺถํ อาโรเจสุํฯ ",
"pli-tv-kd1:70.6.7":	"“น, ภิกฺขเว, ยาจิตเกน ปตฺตจีวเรน อุปสมฺปาเทตพฺโพฯ ",
"pli-tv-kd1:70.6.8":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd1:70.6.9":	"เนาปสมฺปาเทตพฺเพกวีสติวาโร นิฏฺฐิโตฯ ",
"pli-tv-kd1:71.1.0":	"๕๗ฯ นปพฺพาเชตพฺพทฺวตฺตึสวาร ",
"pli-tv-kd1:71.1.1":	"เตน โข ปน สมเยน ภิกฺขู หตฺถจฺฉินฺนํ ปพฺพาเชนฺติ …เป… ",
"pli-tv-kd1:71.1.2":	"ปาทจฺฉินฺนํ ปพฺพาเชนฺติ …เป… ",
"pli-tv-kd1:71.1.3":	"หตฺถปาทจฺฉินฺนํ ปพฺพาเชนฺติ …เป… ",
"pli-tv-kd1:71.1.4":	"กณฺณจฺฉินฺนํ ปพฺพาเชนฺติ …เป… ",
"pli-tv-kd1:71.1.5":	"นาสจฺฉินฺนํ ปพฺพาเชนฺติ …เป… ",
"pli-tv-kd1:71.1.6":	"กณฺณนาสจฺฉินฺนํ ปพฺพาเชนฺติ …เป… ",
"pli-tv-kd1:71.1.7":	"องฺคุลิจฺฉินฺนํ ปพฺพาเชนฺติ …เป… ",
"pli-tv-kd1:71.1.8":	"อฬจฺฉินฺนํ ปพฺพาเชนฺติ …เป… ",
"pli-tv-kd1:71.1.9":	"กณฺฑรจฺฉินฺนํ ปพฺพาเชนฺติ …เป… ",
"pli-tv-kd1:71.1.10":	"ผณหตฺถกํ ปพฺพาเชนฺติ …เป… ",
"pli-tv-kd1:71.1.11":	"ขุชฺชํ ปพฺพาเชนฺติ …เป… ",
"pli-tv-kd1:71.1.12":	"วามนํ ปพฺพาเชนฺติ …เป… ",
"pli-tv-kd1:71.1.13":	"คลคณฺฑึ ปพฺพาเชนฺติ …เป… ",
"pli-tv-kd1:71.1.14":	"ลกฺขณาหตํ ปพฺพาเชนฺติ …เป… ",
"pli-tv-kd1:71.1.15":	"กสาหตํ ปพฺพาเชนฺติ …เป… ",
"pli-tv-kd1:71.1.16":	"ลิขิตกํ ปพฺพาเชนฺติ …เป… ",
"pli-tv-kd1:71.1.17":	"สีปทึ ปพฺพาเชนฺติ …เป… ",
"pli-tv-kd1:71.1.18":	"ปาปโรคึ ปพฺพาเชนฺติ …เป… ",
"pli-tv-kd1:71.1.19":	"ปริสทูสกํ ปพฺพาเชนฺติ …เป… ",
"pli-tv-kd1:71.1.20":	"กาณํ ปพฺพาเชนฺติ …เป… ",
"pli-tv-kd1:71.1.21":	"กุณึ ปพฺพาเชนฺติ …เป… ",
"pli-tv-kd1:71.1.22":	"ขญฺชํ ปพฺพาเชนฺติ …เป… ",
"pli-tv-kd1:71.1.23":	"ปกฺขหตํ ปพฺพาเชนฺติ …เป… ",
"pli-tv-kd1:71.1.24":	"ฉินฺนิริยาปถํ ปพฺพาเชนฺติ …เป… ",
"pli-tv-kd1:71.1.25":	"ชราทุพฺพลํ ปพฺพาเชนฺติ …เป… ",
"pli-tv-kd1:71.1.26":	"อนฺธํ ปพฺพาเชนฺติ …เป… ",
"pli-tv-kd1:71.1.27":	"มูคํ ปพฺพาเชนฺติ …เป… ",
"pli-tv-kd1:71.1.28":	"พธิรํ ปพฺพาเชนฺติ …เป… ",
"pli-tv-kd1:71.1.29":	"อนฺธมูคํ ปพฺพาเชนฺติ …เป… ",
"pli-tv-kd1:71.1.30":	"อนฺธพธิรํ ปพฺพาเชนฺติ …เป… ",
"pli-tv-kd1:71.1.31":	"มูคพธิรํ ปพฺพาเชนฺติ …เป… ",
"pli-tv-kd1:71.1.32":	"อนฺธมูคพธิรํ ปพฺพาเชนฺติฯ ",
"pli-tv-kd1:71.1.33":	"ภควโต เอตมตฺถํ อาโรเจสุํ …เป… ",
"pli-tv-kd1:71.2.1":	"“น, ภิกฺขเว, หตฺถจฺฉินฺโน ปพฺพาเชตพฺโพ …เป… ",
"pli-tv-kd1:71.2.2":	"น, ภิกฺขเว, ปาทจฺฉินฺโน ปพฺพาเชตพฺโพ …เป… ",
"pli-tv-kd1:71.2.3":	"น, ภิกฺขเว, หตฺถปาทจฺฉินฺโน ปพฺพาเชตพฺโพ …เป… ",
"pli-tv-kd1:71.2.4":	"น, ภิกฺขเว, กณฺณจฺฉินฺโน ปพฺพาเชตพฺโพ …เป… ",
"pli-tv-kd1:71.2.5":	"น, ภิกฺขเว, นาสจฺฉินฺโน ปพฺพาเชตพฺโพ …เป… ",
"pli-tv-kd1:71.2.6":	"น, ภิกฺขเว, กณฺณนาสจฺฉินฺโน ปพฺพาเชตพฺโพ …เป… ",
"pli-tv-kd1:71.2.7":	"น, ภิกฺขเว, องฺคุลิจฺฉินฺโน ปพฺพาเชตพฺโพ …เป… ",
"pli-tv-kd1:71.2.8":	"น, ภิกฺขเว, อฬจฺฉินฺโน ปพฺพาเชตพฺโพ …เป… ",
"pli-tv-kd1:71.2.9":	"น, ภิกฺขเว, กณฺฑรจฺฉินฺโน ปพฺพาเชตพฺโพ …เป… ",
"pli-tv-kd1:71.2.10":	"น, ภิกฺขเว, ผณหตฺถโก ปพฺพาเชตพฺโพ …เป… ",
"pli-tv-kd1:71.2.11":	"น, ภิกฺขเว, ขุชฺโช ปพฺพาเชตพฺโพ …เป… ",
"pli-tv-kd1:71.2.12":	"น, ภิกฺขเว, วามโน ปพฺพาเชตพฺโพ …เป… ",
"pli-tv-kd1:71.2.13":	"น, ภิกฺขเว, คลคณฺฑี ปพฺพาเชตพฺโพ …เป… ",
"pli-tv-kd1:71.2.14":	"น, ภิกฺขเว, ลกฺขณาหโต ปพฺพาเชตพฺโพ …เป… ",
"pli-tv-kd1:71.2.15":	"น, ภิกฺขเว, กสาหโต ปพฺพาเชตพฺโพ …เป… ",
"pli-tv-kd1:71.2.16":	"น, ภิกฺขเว, ลิขิตโก ปพฺพาเชตพฺโพ …เป… ",
"pli-tv-kd1:71.2.17":	"น, ภิกฺขเว, สีปที ปพฺพาเชตพฺโพ …เป… ",
"pli-tv-kd1:71.2.18":	"น, ภิกฺขเว, ปาปโรคี ปพฺพาเชตพฺโพ …เป… ",
"pli-tv-kd1:71.2.19":	"น, ภิกฺขเว, ปริสทูสโก ปพฺพาเชตพฺโพ …เป… ",
"pli-tv-kd1:71.2.20":	"น, ภิกฺขเว, กาโณ ปพฺพาเชตพฺโพ …เป… ",
"pli-tv-kd1:71.2.21":	"น, ภิกฺขเว, กุณี ปพฺพาเชตพฺโพ …เป… ",
"pli-tv-kd1:71.2.22":	"น, ภิกฺขเว, ขญฺโช ปพฺพาเชตพฺโพ …เป… ",
"pli-tv-kd1:71.2.23":	"น, ภิกฺขเว, ปกฺขหโต ปพฺพาเชตพฺโพ …เป… ",
"pli-tv-kd1:71.2.24":	"น, ภิกฺขเว, ฉินฺนิริยาปโถ ปพฺพาเชตพฺโพ …เป… ",
"pli-tv-kd1:71.2.25":	"น, ภิกฺขเว, ชราทุพฺพโล ปพฺพาเชตพฺโพ …เป… ",
"pli-tv-kd1:71.2.26":	"น, ภิกฺขเว, อนฺโธ ปพฺพาเชตพฺโพ …เป… ",
"pli-tv-kd1:71.2.27":	"น, ภิกฺขเว, มูโค ปพฺพาเชตพฺโพ …เป… ",
"pli-tv-kd1:71.2.28":	"น, ภิกฺขเว, พธิโร ปพฺพาเชตพฺโพ …เป… ",
"pli-tv-kd1:71.2.29":	"น, ภิกฺขเว, อนฺธมูโค ปพฺพาเชตพฺโพ …เป… ",
"pli-tv-kd1:71.2.30":	"น, ภิกฺขเว, อนฺธพธิโร ปพฺพาเชตพฺโพ …เป… ",
"pli-tv-kd1:71.2.31":	"น, ภิกฺขเว, มูคพธิโร ปพฺพาเชตพฺโพ …เป… ",
"pli-tv-kd1:71.2.32":	"น, ภิกฺขเว, อนฺธมูคพธิโร ปพฺพาเชตพฺโพฯ ",
"pli-tv-kd1:71.2.33":	"โย ปพฺพาเชยฺย, อาปตฺติ ทุกฺกฏสฺสา”ติฯ ",
"pli-tv-kd1:71.2.34":	"นปพฺพาเชตพฺพทฺวตฺตึสวาโร นิฏฺฐิโตฯ ",
"pli-tv-kd1:71.2.35":	"ทายชฺชภาณวาโร นิฏฺฐิโต นวโมฯ ",
"pli-tv-kd1:72.1.0":	"๕๘ฯ อลชฺชีนิสฺสยวตฺถุ ",
"pli-tv-kd1:72.1.1":	"เตน โข ปน สมเยน ฉพฺพคฺคิยา ภิกฺขู อลชฺชีนํ นิสฺสยํ เทนฺติฯ ",
"pli-tv-kd1:72.1.2":	"ภควโต เอตมตฺถํ อาโรเจสุํฯ ",
"pli-tv-kd1:72.1.3":	"“น, ภิกฺขเว, อลชฺชีนํ นิสฺสโย ทาตพฺโพฯ ",
"pli-tv-kd1:72.1.4":	"โย ทเทยฺย, อาปตฺติ ทุกฺกฏสฺสา”ติฯ ",
"pli-tv-kd1:72.1.5":	"เตน โข ปน สมเยน ภิกฺขู อลชฺชีนํ นิสฺสาย วสนฺติฯ ",
"pli-tv-kd1:72.1.6":	"เตปิ นจิรเสฺสว อลชฺชิโน โหนฺติ ปาปกาฯ ",
"pli-tv-kd1:72.1.7":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd1:72.1.8":	"“น, ภิกฺขเว, อลชฺชีนํ นิสฺสาย วตฺถพฺพํฯ ",
"pli-tv-kd1:72.1.9":	"โย วเสยฺย, อาปตฺติ ทุกฺกฏสฺสา”ติฯ ",
"pli-tv-kd1:72.1.10":	"อถ โข ภิกฺขูนํ เอตทโหสิ—",
"pli-tv-kd1:72.1.11":	"“ภควตา ปญฺญตฺตํ—",
"pli-tv-kd1:72.1.12":	"‘น อลชฺชีนํ นิสฺสโย ทาตพฺโพ, น อลชฺชีนํ นิสฺสาย วตฺถพฺพนฺ’ติฯ ",
"pli-tv-kd1:72.1.13":	"กถํ นุ โข มยํ ชาเนยฺยาม ลชฺชึ วา อลชฺชึ วา”ติ? ",
"pli-tv-kd1:72.1.14":	"ภควโต เอตมตฺถํ อาโรเจสุํฯ ",
"pli-tv-kd1:72.1.15":	"“อนุชานามิ, ภิกฺขเว, จตูหปญฺจาหํ อาคเมตุํ ยาว ภิกฺขุสภาคตํ ชานามี”ติฯ ",
"pli-tv-kd1:73.1.0":	"๕๙ฯ คมิกาทินิสฺสยวตฺถุ ",
"pli-tv-kd1:73.1.1":	"เตน โข ปน สมเยน อญฺญตโร ภิกฺขุ โกสเลสุ ชนปเท อทฺธานมคฺคปฺปฏิปนฺโน โหติฯ ",
"pli-tv-kd1:73.1.2":	"อถ โข ตสฺส ภิกฺขุโน เอตทโหสิ—",
"pli-tv-kd1:73.1.3":	"“ภควตา ปญฺญตฺตํ—",
"pli-tv-kd1:73.1.4":	"‘น อนิสฺสิเตน วตฺถพฺพนฺ’ติฯ ",
"pli-tv-kd1:73.1.5":	"อหญฺจมฺหิ นิสฺสยกรณีโย อทฺธานมคฺคปฺปฏิปนฺโน, กถํ นุ โข มยา ปฏิปชฺชิตพฺพนฺ”ติ? ",
"pli-tv-kd1:73.1.6":	"ภควโต เอตมตฺถํ อาโรเจสุํฯ ",
"pli-tv-kd1:73.1.7":	"“อนุชานามิ, ภิกฺขเว, อทฺธานมคฺคปฺปฏิปนฺเนน ภิกฺขุนา นิสฺสยํ อลภมาเนน อนิสฺสิเตน วตฺถุนฺ”ติฯ ",
"pli-tv-kd1:73.2.1":	"เตน โข ปน สมเยน เทฺว ภิกฺขู โกสเลสุ ชนปเท อทฺธานมคฺคปฺปฏิปนฺนา โหนฺติฯ ",
"pli-tv-kd1:73.2.2":	"เต อญฺญตรํ อาวาสํ อุปคจฺฉึสุฯ ",
"pli-tv-kd1:73.2.3":	"ตตฺถ เอโก ภิกฺขุ คิลาโน โหติฯ ",
"pli-tv-kd1:73.2.4":	"อถ โข ตสฺส คิลานสฺส ภิกฺขุโน เอตทโหสิ—",
"pli-tv-kd1:73.2.5":	"“ภควตา ปญฺญตฺตํ—",
"pli-tv-kd1:73.2.6":	"‘น อนิสฺสิเตน วตฺถพฺพนฺ’ติฯ ",
"pli-tv-kd1:73.2.7":	"อหญฺจมฺหิ นิสฺสยกรณีโย คิลาโน, กถํ นุ โข มยา ปฏิปชฺชิตพฺพนฺ”ติ? ",
"pli-tv-kd1:73.2.8":	"ภควโต เอตมตฺถํ อาโรเจสุํฯ ",
"pli-tv-kd1:73.2.9":	"“อนุชานามิ, ภิกฺขเว, คิลาเนน ภิกฺขุนา นิสฺสยํ อลภมาเนน อนิสฺสิเตน วตฺถุนฺ”ติฯ ",
"pli-tv-kd1:73.3.1":	"อถ โข ตสฺส คิลานุปฏฺฐากสฺส ภิกฺขุโน เอตทโหสิ—",
"pli-tv-kd1:73.3.2":	"“ภควตา ปญฺญตฺตํ—",
"pli-tv-kd1:73.3.3":	"‘น อนิสฺสิเตน วตฺถพฺพนฺ’ติฯ ",
"pli-tv-kd1:73.3.4":	"อหญฺจมฺหิ นิสฺสยกรณีโย, อยญฺจ ภิกฺขุ คิลาโน, กถํ นุ โข มยา ปฏิปชฺชิตพฺพนฺ”ติ? ",
"pli-tv-kd1:73.3.5":	"ภควโต เอตมตฺถํ อาโรเจสุํฯ ",
"pli-tv-kd1:73.3.6":	"“อนุชานามิ, ภิกฺขเว, คิลานุปฏฺฐาเกน ภิกฺขุนา นิสฺสยํ อลภมาเนน ยาจิยมาเนน อนิสฺสิเตน วตฺถุนฺ”ติฯ ",
"pli-tv-kd1:73.4.1":	"เตน โข ปน สมเยน อญฺญตโร ภิกฺขุ อรญฺเญ วิหรติฯ ",
"pli-tv-kd1:73.4.2":	"ตสฺส จ ตสฺมึ เสนาสเน ผาสุ โหติฯ ",
"pli-tv-kd1:73.4.3":	"อถ โข ตสฺส ภิกฺขุโน เอตทโหสิ—",
"pli-tv-kd1:73.4.4":	"“ภควตา ปญฺญตฺตํ—",
"pli-tv-kd1:73.4.5":	"‘น อนิสฺสิเตน วตฺถพฺพนฺ’ติฯ ",
"pli-tv-kd1:73.4.6":	"อหญฺจมฺหิ นิสฺสยกรณีโย อรญฺเญ วิหรามิ, มยฺหญฺจ อิมสฺมึ เสนาสเน ผาสุ โหติ, กถํ นุ โข มยา ปฏิปชฺชิตพฺพนฺ”ติ? ",
"pli-tv-kd1:73.4.7":	"ภควโต เอตมตฺถํ อาโรเจสุํฯ ",
"pli-tv-kd1:73.4.8":	"“อนุชานามิ, ภิกฺขเว, อารญฺญิเกน ภิกฺขุนา ผาสุวิหารํ สลฺลกฺเขนฺเตน นิสฺสยํ อลภมาเนน อนิสฺสิเตน วตฺถุํ—",
"pli-tv-kd1:73.4.9":	"ยทา ปติรูโป นิสฺสยทายโก อาคจฺฉิสฺสติ, ตทา ตสฺส นิสฺสาย วสิสฺสามี”ติฯ ",
"pli-tv-kd1:74.1.0":	"๖๐ฯ โคตฺเตนอนุสฺสาวนานุชานน ",
"pli-tv-kd1:74.1.1":	"เตน โข ปน สมเยน อายสฺมโต มหากสฺสปสฺส อุปสมฺปทาเปกฺโข โหติฯ ",
"pli-tv-kd1:74.1.2":	"อถ โข อายสฺมา มหากสฺสโป อายสฺมโต อานนฺทสฺส สนฺติเก ทูตํ ปาเหสิ—",
"pli-tv-kd1:74.1.3":	"“อาคจฺฉตุ อานนฺโท อิมํ อนุสฺสาเวสฺสตู”ติฯ ",
"pli-tv-kd1:74.1.4":	"อายสฺมา อานนฺโท เอวมาห—",
"pli-tv-kd1:74.1.5":	"“นาหํ อุสฺสหามิ เถรสฺส นามํ คเหตุํ, ครุ เม เถโร”ติฯ ",
"pli-tv-kd1:74.1.6":	"ภควโต เอตมตฺถํ อาโรเจสุํฯ ",
"pli-tv-kd1:74.1.7":	"“อนุชานามิ, ภิกฺขเว, โคตฺเตนปิ อนุสฺสาเวตุนฺ”ติฯ ",
"pli-tv-kd1:74.2.0":	"๖๑ฯ เทฺวอุปสมฺปทาเปกฺขาทิวตฺถุ ",
"pli-tv-kd1:74.2.1":	"เตน โข ปน สมเยน อายสฺมโต มหากสฺสปสฺส เทฺว อุปสมฺปทาเปกฺขา โหนฺติฯ ",
"pli-tv-kd1:74.2.2":	"เต วิวทนฺติ—",
"pli-tv-kd1:74.2.3":	"“อหํ ปฐมํ อุปสมฺปชฺชิสฺสามิ, อหํ ปฐมํ อุปสมฺปชฺชิสฺสามี”ติฯ ",
"pli-tv-kd1:74.2.4":	"ภควโต เอตมตฺถํ อาโรเจสุํฯ ",
"pli-tv-kd1:74.2.5":	"“อนุชานามิ, ภิกฺขเว, เทฺว เอกานุสฺสาวเน กาตุนฺ”ติฯ ",
"pli-tv-kd1:74.3.1":	"เตน โข ปน สมเยน สมฺพหุลานํ เถรานํ อุปสมฺปทาเปกฺขา โหนฺติฯ ",
"pli-tv-kd1:74.3.2":	"เต วิวทนฺติ—",
"pli-tv-kd1:74.3.3":	"“อหํ ปฐมํ อุปสมฺปชฺชิสฺสามิ, อหํ ปฐมํ อุปสมฺปชฺชิสฺสามี”ติฯ ",
"pli-tv-kd1:74.3.4":	"เถรา เอวมาหํสุ—",
"pli-tv-kd1:74.3.5":	"“หนฺท มยํ, อาวุโส, สพฺเพว เอกานุสฺสาวเน กโรมา”ติฯ ",
"pli-tv-kd1:74.3.6":	"ภควโต เอตมตฺถํ อาโรเจสุํฯ ",
"pli-tv-kd1:74.3.7":	"“อนุชานามิ, ภิกฺขเว, เทฺว ตโย เอกานุสฺสาวเน กาตุํ, ตญฺจ โข เอเกน อุปชฺฌาเยน, น เตฺวว นานุปชฺฌาเยนา”ติฯ ",
"pli-tv-kd1:75.1.0":	"๖๒ฯ คพฺภวีสูปสมฺปทานุชานน ",
"pli-tv-kd1:75.1.1":	"เตน โข ปน สมเยน อายสฺมา กุมารกสฺสโป คพฺภวีโส อุปสมฺปนฺโน อโหสิฯ ",
"pli-tv-kd1:75.1.2":	"อถ โข อายสฺมโต กุมารกสฺสปสฺส เอตทโหสิ—",
"pli-tv-kd1:75.1.3":	"“ภควตา ปญฺญตฺตํ—",
"pli-tv-kd1:75.1.4":	"‘น อูนวีสติวโสฺส ปุคฺคโล อุปสมฺปาเทตพฺโพ’ติฯ ",
"pli-tv-kd1:75.1.5":	"อหญฺจมฺหิ คพฺภวีโส อุปสมฺปนฺโนฯ ",
"pli-tv-kd1:75.1.6":	"อุปสมฺปนฺโน นุ โขมฺหิ, นนุ โข อุปสมฺปนฺโน”ติ? ",
"pli-tv-kd1:75.1.7":	"ภควโต เอตมตฺถํ อาโรเจสุํฯ ",
"pli-tv-kd1:75.1.8":	"ยํ, ภิกฺขเว, มาตุกุจฺฉิสฺมึ ปฐมํ จิตฺตํ อุปฺปนฺนํ, ปฐมํ วิญฺญาณํ ปาตุภูตํ, ตทุปาทาย สาวสฺส ชาติฯ ",
"pli-tv-kd1:75.1.9":	"“อนุชานามิ, ภิกฺขเว, คพฺภวีสํ อุปสมฺปาเทตุนฺ”ติฯ ",
"pli-tv-kd1:76.1.0":	"๖๓ฯ อุปสมฺปทาวิธิ ",
"pli-tv-kd1:76.1.1":	"เตน โข ปน สมเยน อุปสมฺปนฺนา ทิสฺสนฺติ กุฏฺฐิกาปิ คณฺฑิกาปิ กิลาสิกาปิ โสสิกาปิ อปมาริกาปิฯ ",
"pli-tv-kd1:76.1.2":	"ภควโต เอตมตฺถํ อาโรเจสุํฯ ",
"pli-tv-kd1:76.1.3":	"“อนุชานามิ, ภิกฺขเว, อุปสมฺปาเทนฺเตน เตรส อนฺตรายิเก ธมฺเม ปุจฺฉิตุํฯ ",
"pli-tv-kd1:76.1.4":	"เอวญฺจ ปน, ภิกฺขเว, ปุจฺฉิตพฺโพ—",
"pli-tv-kd1:76.1.5":	"‘สนฺติ เต เอวรูปา อาพาธา—",
"pli-tv-kd1:76.1.6":	"กุฏฺฐํ, คณฺโฑ, กิลาโส, โสโส, อปมาโร? ",
"pli-tv-kd1:76.1.7":	"มนุโสฺสสิ? ",
"pli-tv-kd1:76.1.8":	"ปุริโสสิ? ",
"pli-tv-kd1:76.1.9":	"ภุชิโสฺสสิ? ",
"pli-tv-kd1:76.1.10":	"อณโณสิ? ",
"pli-tv-kd1:76.1.11":	"นสิ ราชภโฏ? ",
"pli-tv-kd1:76.1.12":	"อนุญฺญาโตสิ มาตาปิตูหิ? ",
"pli-tv-kd1:76.1.13":	"ปริปุณฺณวีสติวโสฺสสิ? ",
"pli-tv-kd1:76.1.14":	"ปริปุณฺณํ เต ปตฺตจีวรํ? ",
"pli-tv-kd1:76.1.15":	"กึนาโมสิ? ",
"pli-tv-kd1:76.1.16":	"โกนาโม เต อุปชฺฌาโย’”ติ? ",
"pli-tv-kd1:76.2.1":	"เตน โข ปน สมเยน ภิกฺขู อนนุสิฏฺเฐ อุปสมฺปทาเปกฺเข อนฺตรายิเก ธมฺเม ปุจฺฉนฺติฯ ",
"pli-tv-kd1:76.2.2":	"อุปสมฺปทาเปกฺขา วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
"pli-tv-kd1:76.2.3":	"ภควโต เอตมตฺถํ อาโรเจสุํฯ ",
"pli-tv-kd1:76.2.4":	"“อนุชานามิ, ภิกฺขเว, ปฐมํ อนุสาสิตฺวา ปจฺฉา อนฺตรายิเก ธมฺเม ปุจฺฉิตุนฺ”ติฯ ",
"pli-tv-kd1:76.3.1":	"ตตฺเถว สงฺฆมชฺเฌ อนุสาสนฺติฯ ",
"pli-tv-kd1:76.3.2":	"อุปสมฺปทาเปกฺขา ตเถว วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
"pli-tv-kd1:76.3.3":	"ภควโต เอตมตฺถํ อาโรเจสุํฯ ",
"pli-tv-kd1:76.3.4":	"“อนุชานามิ, ภิกฺขเว, เอกมนฺตํ อนุสาสิตฺวา สงฺฆมชฺเฌ อนฺตรายิเก ธมฺเม ปุจฺฉิตุํฯ ",
"pli-tv-kd1:76.3.5":	"เอวญฺจ ปน, ภิกฺขเว, อนุสาสิตพฺโพ—",
"pli-tv-kd1:76.3.6":	"ปฐมํ อุปชฺฌํ คาหาเปตพฺโพฯ ",
"pli-tv-kd1:76.3.7":	"อุปชฺฌํ คาหาเปตฺวา ปตฺตจีวรํ อาจิกฺขิตพฺพํ—",
"pli-tv-kd1:76.3.8":	"‘อยํ เต ปตฺโต, อยํ สงฺฆาฏิ, อยํ อุตฺตราสงฺโค, อยํ อนฺตรวาสโกฯ ",
"pli-tv-kd1:76.3.9":	"คจฺฉ, อมุมฺหิ โอกาเส ติฏฺฐาหี’”ติฯ ",
"pli-tv-kd1:76.4.1":	"พาลา อพฺยตฺตา อนุสาสนฺติฯ ",
"pli-tv-kd1:76.4.2":	"ทุรนุสิฏฺฐา อุปสมฺปทาเปกฺขา วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
"pli-tv-kd1:76.4.3":	"ภควโต เอตมตฺถํ อาโรเจสุํฯ ",
"pli-tv-kd1:76.4.4":	"“น, ภิกฺขเว, พาเลน อพฺยตฺเตน อนุสาสิตพฺโพฯ ",
"pli-tv-kd1:76.4.5":	"โย อนุสาเสยฺย, อาปตฺติ ทุกฺกฏสฺสฯ ",
"pli-tv-kd1:76.4.6":	"อนุชานามิ, ภิกฺขเว, พฺยตฺเตน ภิกฺขุนา ปฏิพเลน อนุสาสิตุนฺ”ติฯ ",
"pli-tv-kd1:76.5.1":	"อสมฺมตา อนุสาสนฺติฯ ",
"pli-tv-kd1:76.5.2":	"ภควโต เอตมตฺถํ อาโรเจสุํฯ ",
"pli-tv-kd1:76.5.3":	"“น, ภิกฺขเว, อสมฺมเตน อนุสาสิตพฺโพฯ ",
"pli-tv-kd1:76.5.4":	"โย อนุสาเสยฺย, อาปตฺติ ทุกฺกฏสฺสฯ ",
"pli-tv-kd1:76.5.5":	"อนุชานามิ, ภิกฺขเว, สมฺมเตน อนุสาสิตุํฯ ",
"pli-tv-kd1:76.5.6":	"เอวญฺจ ปน, ภิกฺขเว, สมฺมนฺนิตพฺโพ—",
"pli-tv-kd1:76.5.7":	"อตฺตนา วา อตฺตานํ สมฺมนฺนิตพฺพํ, ปเรน วา ปโร สมฺมนฺนิตพฺโพฯ ",
"pli-tv-kd1:76.5.8":	"กถญฺจ อตฺตนาว อตฺตานํ สมฺมนฺนิตพฺพํ? ",
"pli-tv-kd1:76.5.9":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd1:76.5.10":	"‘สุณาตุ เม, ภนฺเต, สงฺโฆฯ ",
"pli-tv-kd1:76.5.11":	"อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:76.5.12":	"ยทิ สงฺฆสฺส ปตฺตกลฺลํ, อหํ อิตฺถนฺนามํ อนุสาเสยฺยนฺ’ติฯ ",
"pli-tv-kd1:76.5.13":	"เอวํ อตฺตนาว อตฺตานํ สมฺมนฺนิตพฺพํฯ ",
"pli-tv-kd1:76.6.1":	"กถญฺจ ปน ปเรน ปโร สมฺมนฺนิตพฺโพ? ",
"pli-tv-kd1:76.6.2":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd1:76.6.3":	"‘สุณาตุ เม, ภนฺเต, สงฺโฆฯ ",
"pli-tv-kd1:76.6.4":	"อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:76.6.5":	"ยทิ สงฺฆสฺส ปตฺตกลฺลํ, อิตฺถนฺนาโม อิตฺถนฺนามํ อนุสาเสยฺยา’ติฯ ",
"pli-tv-kd1:76.6.6":	"เอวํ ปเรน ปโร สมฺมนฺนิตพฺโพฯ ",
"pli-tv-kd1:76.7.1":	"เตน สมฺมเตน ภิกฺขุนา อุปสมฺปทาเปกฺโข อุปสงฺกมิตฺวา เอวมสฺส วจนีโย—",
"pli-tv-kd1:76.7.2":	"‘สุณสิ, อิตฺถนฺนาม, อยํ เต สจฺจกาโล ภูตกาโลฯ ",
"pli-tv-kd1:76.7.3":	"ยํ ชาตํ ตํ สงฺฆมชฺเฌ ปุจฺฉนฺเต สนฺตํ อตฺถีติ วตฺตพฺพํ, อสนฺตํ นตฺถีติ วตฺตพฺพํฯ ",
"pli-tv-kd1:76.7.4":	"มา โข วิตฺถายิ, มา โข มงฺกุ อโหสิฯ ",
"pli-tv-kd1:76.7.5":	"เอวํ ตํ ปุจฺฉิสฺสนฺติ—",
"pli-tv-kd1:76.7.6":	"สนฺติ เต เอวรูปา อาพาธา—",
"pli-tv-kd1:76.7.7":	"กุฏฺฐํ, คณฺโฑ, กิลาโส, โสโส, อปมาโร? ",
"pli-tv-kd1:76.7.8":	"มนุโสฺสสิ? ",
"pli-tv-kd1:76.7.9":	"ปุริโสสิ? ",
"pli-tv-kd1:76.7.10":	"ภุชิโสฺสสิ? ",
"pli-tv-kd1:76.7.11":	"อณโณสิ? ",
"pli-tv-kd1:76.7.12":	"นสิ ราชภโฏ? ",
"pli-tv-kd1:76.7.13":	"อนุญฺญาโตสิ มาตาปิตูหิ? ",
"pli-tv-kd1:76.7.14":	"ปริปุณฺณวีสติวโสฺสสิ? ",
"pli-tv-kd1:76.7.15":	"ปริปุณฺณํ เต ปตฺตจีวรํ? ",
"pli-tv-kd1:76.7.16":	"กึนาโมสิ? ",
"pli-tv-kd1:76.7.17":	"โกนาโม เต อุปชฺฌาโย’”ติ? ",
"pli-tv-kd1:76.8.1":	"เอกโต อาคจฺฉนฺติฯ ",
"pli-tv-kd1:76.8.2":	"“น, ภิกฺขเว, เอกโต อาคนฺตพฺพํฯ ",
"pli-tv-kd1:76.8.3":	"อนุสาสเกน ปฐมตรํ อาคนฺตฺวา สงฺโฆ ญาเปตพฺโพ—",
"pli-tv-kd1:76.8.4":	"‘สุณาตุ เม, ภนฺเต, สงฺโฆฯ ",
"pli-tv-kd1:76.8.5":	"อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:76.8.6":	"อนุสิฏฺโฐ โส มยาฯ ",
"pli-tv-kd1:76.8.7":	"ยทิ สงฺฆสฺส ปตฺตกลฺลํ, อิตฺถนฺนาโม อาคจฺเฉยฺยา’ติฯ ",
"pli-tv-kd1:76.8.8":	"‘อาคจฺฉาหี’ติ วตฺตพฺโพฯ ",
"pli-tv-kd1:76.8.9":	"เอกํสํ อุตฺตราสงฺคํ การาเปตฺวา ภิกฺขูนํ ปาเท วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา อุปสมฺปทํ ยาจาเปตพฺโพ—",
"pli-tv-kd1:76.8.10":	"‘สงฺฆํ, ภนฺเต, อุปสมฺปทํ ยาจามิฯ ",
"pli-tv-kd1:76.8.11":	"อุลฺลุมฺปตุ มํ, ภนฺเต, สงฺโฆ อนุกมฺปํ อุปาทายฯ ",
"pli-tv-kd1:76.8.12":	"ทุติยมฺปิ, ภนฺเต, สงฺฆํ อุปสมฺปทํ ยาจามิฯ ",
"pli-tv-kd1:76.8.13":	"อุลฺลุมฺปตุ มํ, ภนฺเต, สงฺโฆ อนุกมฺปํ อุปาทายฯ ",
"pli-tv-kd1:76.8.14":	"ตติยมฺปิ, ภนฺเต, สงฺฆํ อุปสมฺปทํ ยาจามิฯ ",
"pli-tv-kd1:76.8.15":	"อุลฺลุมฺปตุ มํ, ภนฺเต, สงฺโฆ อนุกมฺปํ อุปาทายา’ติฯ ",
"pli-tv-kd1:76.9.1":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd1:76.9.2":	"‘สุณาตุ เม, ภนฺเต, สงฺโฆฯ ",
"pli-tv-kd1:76.9.3":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโขฯ ",
"pli-tv-kd1:76.9.4":	"ยทิ สงฺฆสฺส ปตฺตกลฺลํ, อหํ อิตฺถนฺนามํ อนฺตรายิเก ธมฺเม ปุจฺเฉยฺยนฺติ? ",
"pli-tv-kd1:76.9.5":	"สุณสิ, อิตฺถนฺนาม, อยํ เต สจฺจกาโล ภูตกาโลฯ ",
"pli-tv-kd1:76.9.6":	"ยํ ชาตํ ตํ ปุจฺฉามิฯ ",
"pli-tv-kd1:76.9.7":	"สนฺตํ อตฺถีติ วตฺตพฺพํ, อสนฺตํ นตฺถีติ วตฺตพฺพํฯ ",
"pli-tv-kd1:76.9.8":	"สนฺติ เต เอวรูปา อาพาธา—",
"pli-tv-kd1:76.9.9":	"กุฏฺฐํ คณฺโฑ กิลาโส โสโส อปมาโร? ",
"pli-tv-kd1:76.9.10":	"มนุโสฺสสิ? ",
"pli-tv-kd1:76.9.11":	"ปุริโสสิ? ",
"pli-tv-kd1:76.9.12":	"ภุชิโสฺสสิ? ",
"pli-tv-kd1:76.9.13":	"อณโณสิ? ",
"pli-tv-kd1:76.9.14":	"นสิ ราชภโฏ? ",
"pli-tv-kd1:76.9.15":	"อนุญฺญาโตสิ มาตาปิตูหิ? ",
"pli-tv-kd1:76.9.16":	"ปริปุณฺณวีสติวโสฺสสิ? ",
"pli-tv-kd1:76.9.17":	"ปริปุณฺณํ เต ปตฺตจีวรํ? ",
"pli-tv-kd1:76.9.18":	"กึนาโมสิ? ",
"pli-tv-kd1:76.9.19":	"โกนาโม เต อุปชฺฌาโย’ติ? ",
"pli-tv-kd1:76.10.1":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd1:76.10.2":	"‘สุณาตุ เม, ภนฺเต, สงฺโฆฯ ",
"pli-tv-kd1:76.10.3":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโข, ปริสุทฺโธ อนฺตรายิเกหิ ธมฺเมหิ, ปริปุณฺณสฺส ปตฺตจีวรํฯ ",
"pli-tv-kd1:76.10.4":	"อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
"pli-tv-kd1:76.10.5":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย อิตฺถนฺนาเมน อุปชฺฌาเยนฯ ",
"pli-tv-kd1:76.10.6":	"เอสา ญตฺติฯ ",
"pli-tv-kd1:76.11.1":	"สุณาตุ เม, ภนฺเต, สงฺโฆฯ ",
"pli-tv-kd1:76.11.2":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโข, ปริสุทฺโธ อนฺตรายิเกหิ ธมฺเมหิ, ปริปุณฺณสฺส ปตฺตจีวรํฯ ",
"pli-tv-kd1:76.11.3":	"อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
"pli-tv-kd1:76.11.4":	"สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
"pli-tv-kd1:76.11.5":	"ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
"pli-tv-kd1:76.11.6":	"ยสฺส นกฺขมติ, โส ภาเสยฺยฯ ",
"pli-tv-kd1:76.12.1":	"ทุติยมฺปิ เอตมตฺถํ วทามิ—",
"pli-tv-kd1:76.12.2":	"สุณาตุ เม, ภนฺเต, สงฺโฆฯ ",
"pli-tv-kd1:76.12.3":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโข, ปริสุทฺโธ อนฺตรายิเกหิ ธมฺเมหิ, ปริปุณฺณสฺส ปตฺตจีวรํฯ ",
"pli-tv-kd1:76.12.4":	"อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
"pli-tv-kd1:76.12.5":	"สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
"pli-tv-kd1:76.12.6":	"ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
"pli-tv-kd1:76.12.7":	"ยสฺส นกฺขมติ, โส ภาเสยฺยฯ ",
"pli-tv-kd1:76.12.8":	"ตติยมฺปิ เอตมตฺถํ วทามิ—",
"pli-tv-kd1:76.12.9":	"สุณาตุ เม, ภนฺเต, สงฺโฆฯ ",
"pli-tv-kd1:76.12.10":	"อยํ อิตฺถนฺนาโม อิตฺถนฺนามสฺส อายสฺมโต อุปสมฺปทาเปกฺโข, ปริสุทฺโธ อนฺตรายิเกหิ ธมฺเมหิ, ปริปุณฺณสฺส ปตฺตจีวรํฯ ",
"pli-tv-kd1:76.12.11":	"อิตฺถนฺนาโม สงฺฆํ อุปสมฺปทํ ยาจติ อิตฺถนฺนาเมน อุปชฺฌาเยนฯ ",
"pli-tv-kd1:76.12.12":	"สงฺโฆ อิตฺถนฺนามํ อุปสมฺปาเทติ อิตฺถนฺนาเมน อุปชฺฌาเยนฯ ",
"pli-tv-kd1:76.12.13":	"ยสฺสายสฺมโต ขมติ อิตฺถนฺนามสฺส อุปสมฺปทา อิตฺถนฺนาเมน อุปชฺฌาเยน, โส ตุณฺหสฺส; ",
"pli-tv-kd1:76.12.14":	"ยสฺส นกฺขมติ, โส ภาเสยฺยฯ ",
"pli-tv-kd1:76.12.15":	"อุปสมฺปนฺโน สงฺเฆน อิตฺถนฺนาโม อิตฺถนฺนาเมน อุปชฺฌาเยนฯ ",
"pli-tv-kd1:76.12.16":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd1:76.12.17":	"อุปสมฺปทากมฺมํ นิฏฺฐิตํฯ ",
"pli-tv-kd1:77.1.0":	"๖๔ฯ จตฺตาโรนิสฺสย ",
"pli-tv-kd1:77.1.1":	"“ตาวเทว ฉายา เมตพฺพา, อุตุปฺปมาณํ อาจิกฺขิตพฺพํ, ทิวสภาโค อาจิกฺขิตพฺโพ, สงฺคีติ อาจิกฺขิตพฺพา, จตฺตาโร นิสฺสยา อาจิกฺขิตพฺพา—",
"pli-tv-kd1:77.1.2":	"ปิณฺฑิยาโลปโภชนํ นิสฺสาย ปพฺพชฺชาฯ ",
"pli-tv-kd1:77.1.3":	"ตตฺถ เต ยาวชีวํ อุสฺสาโห กรณีโยฯ ",
"pli-tv-kd1:77.1.4":	"อติเรกลาโภ—",
"pli-tv-kd1:77.1.5":	"สงฺฆภตฺตํ, อุทฺเทสภตฺตํ, นิมนฺตนํ, สลากภตฺตํ, ปกฺขิกํ, อุโปสถิกํ, ปาฏิปทิกํฯ ",
"pli-tv-kd1:77.1.6":	"ปํสุกูลจีวรํ นิสฺสาย ปพฺพชฺชาฯ ",
"pli-tv-kd1:77.1.7":	"ตตฺถ เต ยาวชีวํ อุสฺสาโห กรณีโยฯ ",
"pli-tv-kd1:77.1.8":	"อติเรกลาโภ—",
"pli-tv-kd1:77.1.9":	"โขมํ, กปฺปาสิกํ, โกเสยฺยํ, กมฺพลํ, สาณํ, ภงฺคํฯ ",
"pli-tv-kd1:77.1.10":	"รุกฺขมูลเสนาสนํ นิสฺสาย ปพฺพชฺชาฯ ",
"pli-tv-kd1:77.1.11":	"ตตฺถ เต ยาวชีวํ อุสฺสาโห กรณีโยฯ ",
"pli-tv-kd1:77.1.12":	"อติเรกลาโภ—",
"pli-tv-kd1:77.1.13":	"วิหาโร, อฑฺฒโยโค, ปาสาโท, หมฺมิยํ, คุหาฯ ",
"pli-tv-kd1:77.1.14":	"ปูติมุตฺตเภสชฺชํ นิสฺสาย ปพฺพชฺชาฯ ",
"pli-tv-kd1:77.1.15":	"ตตฺถ เต ยาวชีวํ อุสฺสาโห กรณีโยฯ ",
"pli-tv-kd1:77.1.16":	"อติเรกลาโภ—",
"pli-tv-kd1:77.1.17":	"สปฺปิ, นวนีตํ, เตลํ, มธุ, ผาณิตนฺ”ติฯ ",
"pli-tv-kd1:77.1.18":	"จตฺตาโร นิสฺสยา นิฏฺฐิตาฯ ",
"pli-tv-kd1:78.1.0":	"๖๕ฯ จตฺตาริอกรณีย ",
"pli-tv-kd1:78.1.1":	"เตน โข ปน สมเยน ภิกฺขู อญฺญตรํ ภิกฺขุํ อุปสมฺปาเทตฺวา เอกกํ โอหาย ปกฺกมึสุฯ ",
"pli-tv-kd1:78.1.2":	"โส ปจฺฉา เอกโกว อาคจฺฉนฺโต อนฺตรามคฺเค ปุราณทุติยิกาย สมาคญฺฉิฯ ",
"pli-tv-kd1:78.1.3":	"สา เอวมาห—",
"pli-tv-kd1:78.1.4":	"“กึ ทานิ ปพฺพชิโตสี”ติ? ",
"pli-tv-kd1:78.1.5":	"“อาม ปพฺพชิโตมฺหี”ติฯ ",
"pli-tv-kd1:78.1.6":	"“ทุลฺลโภ โข ปพฺพชิตานํ เมถุโน ธมฺโม; ",
"pli-tv-kd1:78.1.7":	"เอหิ, เมถุนํ ธมฺมํ ปฏิเสวา”ติฯ ",
"pli-tv-kd1:78.1.8":	"โส ตสฺสา เมถุนํ ธมฺมํ ปฏิเสวิตฺวา จิเรน อคมาสิฯ ",
"pli-tv-kd1:78.1.9":	"ภิกฺขู เอวมาหํสุ—",
"pli-tv-kd1:78.1.10":	"“กิสฺส ตฺวํ, อาวุโส, เอวํ จิรํ อกาสี”ติ? ",
"pli-tv-kd1:78.2.1":	"อถ โข โส ภิกฺขุ ภิกฺขูนํ เอตมตฺถํ อาโรเจสิฯ ",
"pli-tv-kd1:78.2.2":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd1:78.2.3":	"“อนุชานามิ, ภิกฺขเว, อุปสมฺปาเทตฺวา ทุติยํ ทาตุํ, จตฺตาริ จ อกรณียานิ อาจิกฺขิตุํ—",
"pli-tv-kd1:78.2.4":	"อุปสมฺปนฺเนน ภิกฺขุนา เมถุโน ธมฺโม น ปฏิเสวิตพฺโพ, อนฺตมโส ติรจฺฉานคตายปิฯ ",
"pli-tv-kd1:78.2.5":	"โย ภิกฺขุ เมถุนํ ธมฺมํ ปฏิเสวติ, อสฺสมโณ โหติ อสกฺยปุตฺติโยฯ ",
"pli-tv-kd1:78.2.6":	"เสยฺยถาปิ นาม ปุริโส สีสจฺฉินฺโน อภพฺโพ เตน สรีรพนฺธเนน ชีวิตุํ; ",
"pli-tv-kd1:78.2.7":	"เอวเมว ภิกฺขุ เมถุนํ ธมฺมํ ปฏิเสวิตฺวา อสฺสมโณ โหติ อสกฺยปุตฺติโยฯ ",
"pli-tv-kd1:78.2.8":	"ตํ เต ยาวชีวํ อกรณียํฯ ",
"pli-tv-kd1:78.3.1":	"อุปสมฺปนฺเนน ภิกฺขุนา อทินฺนํ เถยฺยสงฺขาตํ น อาทาตพฺพํ, อนฺตมโส ติณสลากํ อุปาทายฯ ",
"pli-tv-kd1:78.3.2":	"โย ภิกฺขุ ปาทํ วา ปาทารหํ วา อติเรกปาทํ วา อทินฺนํ เถยฺยสงฺขาตํ อาทิยติ, อสฺสมโณ โหติ อสกฺยปุตฺติโยฯ ",
"pli-tv-kd1:78.3.3":	"เสยฺยถาปิ นาม ปณฺฑุปลาโส พนฺธนา ปวุตฺโต อภพฺโพ หริตตฺถาย; ",
"pli-tv-kd1:78.3.4":	"เอวเมว ภิกฺขุ ปาทํ วา ปาทารหํ วา อติเรกปาทํ วา อทินฺนํ เถยฺยสงฺขาตํ อาทิยิตฺวา อสฺสมโณ โหติ อสกฺยปุตฺติโยฯ ",
"pli-tv-kd1:78.3.5":	"ตํ เต ยาวชีวํ อกรณียํฯ ",
"pli-tv-kd1:78.4.1":	"อุปสมฺปนฺเนน ภิกฺขุนา สญฺจิจฺจ ปาโณ ชีวิตา น โวโรเปตพฺโพ, อนฺตมโส กุนฺถกิปิลฺลิกํ อุปาทายฯ ",
"pli-tv-kd1:78.4.2":	"โย ภิกฺขุ สญฺจิจฺจ มนุสฺสวิคฺคหํ ชีวิตา โวโรเปติ, อนฺตมโส คพฺภปาตนํ อุปาทาย, อสฺสมโณ โหติ อสกฺยปุตฺติโยฯ ",
"pli-tv-kd1:78.4.3":	"เสยฺยถาปิ นาม ปุถุสิลา เทฺวธา ภินฺนา อปฺปฏิสนฺธิกา โหติ; ",
"pli-tv-kd1:78.4.4":	"เอวเมว ภิกฺขุ สญฺจิจฺจ มนุสฺสวิคฺคหํ ชีวิตา โวโรเปตฺวา อสฺสมโณ โหติ อสกฺยปุตฺติโยฯ ",
"pli-tv-kd1:78.4.5":	"ตํ เต ยาวชีวํ อกรณียํฯ ",
"pli-tv-kd1:78.5.1":	"อุปสมฺปนฺเนน ภิกฺขุนา อุตฺตริมนุสฺสธมฺโม น อุลฺลปิตพฺโพ, อนฺตมโส ‘สุญฺญาคาเร อภิรมามี’ติฯ ",
"pli-tv-kd1:78.5.2":	"โย ภิกฺขุ ปาปิจฺโฉ อิจฺฉาปกโต อสนฺตํ อภูตํ อุตฺตริมนุสฺสธมฺมํ อุลฺลปติ ฌานํ วา วิโมกฺขํ วา สมาธึ วา สมาปตฺตึ วา มคฺคํ วา ผลํ วา, อสฺสมโณ โหติ อสกฺยปุตฺติโยฯ ",
"pli-tv-kd1:78.5.3":	"เสยฺยถาปิ นาม ตาโล มตฺถกจฺฉินฺโน อภพฺโพ ปุน วิรุฬฺหิยา; ",
"pli-tv-kd1:78.5.4":	"เอวเมว ภิกฺขุ ปาปิจฺโฉ อิจฺฉาปกโต อสนฺตํ อภูตํ อุตฺตริมนุสฺสธมฺมํ อุลฺลปิตฺวา อสฺสมโณ โหติ อสกฺยปุตฺติโยฯ ",
"pli-tv-kd1:78.5.5":	"ตํ เต ยาวชีวํ อกรณียนฺ”ติฯ ",
"pli-tv-kd1:78.5.6":	"จตฺตาริ อกรณียานิ นิฏฺฐิตานิฯ ",
"pli-tv-kd1:79.1.0":	"๖๖ฯ อาปตฺติยาอทสฺสเนอุกฺขิตฺตกวตฺถุ ",
"pli-tv-kd1:79.1.1":	"เตน โข ปน สมเยน อญฺญตโร ภิกฺขุ อาปตฺติยา อทสฺสเน อุกฺขิตฺตโก วิพฺภมิฯ ",
"pli-tv-kd1:79.1.2":	"โส ปุน ปจฺจาคนฺตฺวา ภิกฺขู อุปสมฺปทํ ยาจิฯ ",
"pli-tv-kd1:79.1.3":	"ภควโต เอตมตฺถํ อาโรเจสุํฯ ",
"pli-tv-kd1:79.1.4":	"“อิธ ปน, ภิกฺขเว, ภิกฺขุ อาปตฺติยา อทสฺสเน อุกฺขิตฺตโก วิพฺภมติฯ ",
"pli-tv-kd1:79.1.5":	"โส ปุน ปจฺจาคนฺตฺวา ภิกฺขู อุปสมฺปทํ ยาจติฯ ",
"pli-tv-kd1:79.1.6":	"โส เอวมสฺส วจนีโย—",
"pli-tv-kd1:79.1.7":	"‘ปสฺสิสฺสสิ ตํ อาปตฺตินฺ’ติ? ",
"pli-tv-kd1:79.1.8":	"สจาหํ ปสฺสิสฺสามีติ, ปพฺพาเชตพฺโพฯ ",
"pli-tv-kd1:79.1.9":	"สจาหํ น ปสฺสิสฺสามีติ, น ปพฺพาเชตพฺโพฯ ",
"pli-tv-kd1:79.1.10":	"ปพฺพาเชตฺวา วตฺตพฺโพ—",
"pli-tv-kd1:79.1.11":	"‘ปสฺสิสฺสสิ ตํ อาปตฺตินฺ’ติ? ",
"pli-tv-kd1:79.1.12":	"สจาหํ ปสฺสิสฺสามีติ, อุปสมฺปาเทตพฺโพฯ ",
"pli-tv-kd1:79.1.13":	"สจาหํ น ปสฺสิสฺสามีติ, น อุปสมฺปาเทตพฺโพฯ ",
"pli-tv-kd1:79.2.1":	"อุปสมฺปาเทตฺวา วตฺตพฺโพ—",
"pli-tv-kd1:79.2.2":	"‘ปสฺสิสฺสสิ ตํ อาปตฺตินฺ’ติ? ",
"pli-tv-kd1:79.2.3":	"สจาหํ ปสฺสิสฺสามีติ, โอสาเรตพฺโพฯ ",
"pli-tv-kd1:79.2.4":	"สจาหํ น ปสฺสิสฺสามีติ, น โอสาเรตพฺโพฯ ",
"pli-tv-kd1:79.2.5":	"โอสาเรตฺวา วตฺตพฺโพ—",
"pli-tv-kd1:79.2.6":	"‘ปสฺสสิ ตํ อาปตฺตินฺ’ติ? ",
"pli-tv-kd1:79.2.7":	"สเจ ปสฺสติ, อิจฺเจตํ กุสลํฯ ",
"pli-tv-kd1:79.2.8":	"โน เจ ปสฺสติ, ลพฺภมานาย สามคฺคิยา ปุน อุกฺขิปิตพฺโพฯ ",
"pli-tv-kd1:79.2.9":	"อลพฺภมานาย สามคฺคิยา อนาปตฺติ สมฺโภเค สํวาเสฯ ",
"pli-tv-kd1:79.3.1":	"อิธ ปน, ภิกฺขเว, ภิกฺขุ อาปตฺติยา อปฺปฏิกมฺเม อุกฺขิตฺตโก วิพฺภมติฯ ",
"pli-tv-kd1:79.3.2":	"โส ปุน ปจฺจาคนฺตฺวา ภิกฺขู อุปสมฺปทํ ยาจติฯ ",
"pli-tv-kd1:79.3.3":	"โส เอวมสฺส วจนีโย—",
"pli-tv-kd1:79.3.4":	"‘ปฏิกริสฺสสิ ตํ อาปตฺตินฺ’ติ? ",
"pli-tv-kd1:79.3.5":	"สจาหํ ปฏิกริสฺสามีติ, ปพฺพาเชตพฺโพฯ ",
"pli-tv-kd1:79.3.6":	"สจาหํ น ปฏิกริสฺสามีติ, น ปพฺพาเชตพฺโพฯ ",
"pli-tv-kd1:79.3.7":	"ปพฺพาเชตฺวา วตฺตพฺโพ—",
"pli-tv-kd1:79.3.8":	"‘ปฏิกริสฺสสิ ตํ อาปตฺตินฺ’ติ? ",
"pli-tv-kd1:79.3.9":	"สจาหํ ปฏิกริสฺสามีติ, อุปสมฺปาเทตพฺโพฯ ",
"pli-tv-kd1:79.3.10":	"สจาหํ น ปฏิกริสฺสามีติ, น อุปสมฺปาเทตพฺโพฯ ",
"pli-tv-kd1:79.3.11":	"อุปสมฺปาเทตฺวา วตฺตพฺโพ—",
"pli-tv-kd1:79.3.12":	"‘ปฏิกริสฺสสิ ตํ อาปตฺตินฺ’ติ? ",
"pli-tv-kd1:79.3.13":	"สจาหํ ปฏิกริสฺสามีติ, โอสาเรตพฺโพฯ ",
"pli-tv-kd1:79.3.14":	"สจาหํ น ปฏิกริสฺสามีติ, น โอสาเรตพฺโพฯ ",
"pli-tv-kd1:79.3.15":	"โอสาเรตฺวา วตฺตพฺโพ—",
"pli-tv-kd1:79.3.16":	"‘ปฏิกโรหิ ตํ อาปตฺตินฺ’ติฯ ",
"pli-tv-kd1:79.3.17":	"สเจ ปฏิกโรติ, อิจฺเจตํ กุสลํฯ ",
"pli-tv-kd1:79.3.18":	"โน เจ ปฏิกโรติ ลพฺภมานาย สามคฺคิยา ปุน อุกฺขิปิตพฺโพฯ ",
"pli-tv-kd1:79.3.19":	"อลพฺภมานาย สามคฺคิยา อนาปตฺติ สมฺโภเค สํวาเสฯ ",
"pli-tv-kd1:79.4.1":	"อิธ ปน, ภิกฺขเว, ภิกฺขุ ปาปิกาย ทิฏฺฐิยา อปฺปฏินิสฺสคฺเค อุกฺขิตฺตโก วิพฺภมติฯ ",
"pli-tv-kd1:79.4.2":	"โส ปุน ปจฺจาคนฺตฺวา ภิกฺขู อุปสมฺปทํ ยาจติฯ ",
"pli-tv-kd1:79.4.3":	"โส เอวมสฺส วจนีโย—",
"pli-tv-kd1:79.4.4":	"‘ปฏินิสฺสชฺชิสฺสสิ ตํ ปาปิกํ ทิฏฺฐินฺ’ติ? ",
"pli-tv-kd1:79.4.5":	"สจาหํ ปฏินิสฺสชฺชิสฺสามีติ, ปพฺพาเชตพฺโพฯ ",
"pli-tv-kd1:79.4.6":	"สจาหํ น ปฏินิสฺสชฺชิสฺสามีติ, น ปพฺพาเชตพฺโพฯ ",
"pli-tv-kd1:79.4.7":	"ปพฺพาเชตฺวา วตฺตพฺโพ—",
"pli-tv-kd1:79.4.8":	"‘ปฏินิสฺสชฺชิสฺสสิ ตํ ปาปิกํ ทิฏฺฐินฺ’ติ? ",
"pli-tv-kd1:79.4.9":	"สจาหํ ปฏินิสฺสชฺชิสฺสามีติ, อุปสมฺปาเทตพฺโพฯ ",
"pli-tv-kd1:79.4.10":	"สจาหํ น ปฏินิสฺสชฺชิสฺสามีติ, น อุปสมฺปาเทตพฺโพฯ ",
"pli-tv-kd1:79.4.11":	"อุปสมฺปาเทตฺวา วตฺตพฺโพ—",
"pli-tv-kd1:79.4.12":	"‘ปฏินิสฺสชฺชิสฺสสิ ตํ ปาปิกํ ทิฏฺฐินฺ’ติ? ",
"pli-tv-kd1:79.4.13":	"สจาหํ ปฏินิสฺสชฺชิสฺสามีติ, โอสาเรตพฺโพฯ ",
"pli-tv-kd1:79.4.14":	"สจาหํ น ปฏินิสฺสชฺชิสฺสามีติ, น โอสาเรตพฺโพฯ ",
"pli-tv-kd1:79.4.15":	"โอสาเรตฺวา วตฺตพฺโพ—",
"pli-tv-kd1:79.4.16":	"‘ปฏินิสฺสชฺเชหิ ตํ ปาปิกํ ทิฏฺฐินฺ’ติฯ ",
"pli-tv-kd1:79.4.17":	"สเจ ปฏินิสฺสชฺชติ, อิจฺเจตํ กุสลํฯ ",
"pli-tv-kd1:79.4.18":	"โน เจ ปฏินิสฺสชฺชติ, ลพฺภมานาย สามคฺคิยา ปุน อุกฺขิปิตพฺโพฯ ",
"pli-tv-kd1:79.4.19":	"อลพฺภมานาย สามคฺคิยา อนาปตฺติ สมฺโภเค สํวาเส”ติฯ ",
"pli-tv-kd1:79.4.20":	"มหาขนฺธโก ปฐโมฯ ",
"pli-tv-kd1:79.4.21":	"ตสฺสุทฺทานํ ",
"pli-tv-kd1:79.4.22":	"วินยมฺหิ มหตฺเถสุ, ",
"pli-tv-kd1:79.4.23":	"เปสลานํ สุขาวเห; ",
"pli-tv-kd1:79.4.24":	"นิคฺคหานญฺจ ปาปิจฺเฉ, ",
"pli-tv-kd1:79.4.25":	"ลชฺชีนํ ปคฺคเหสุ จฯ ",
"pli-tv-kd1:79.4.26":	"สาสนาธารเณ เจว, ",
"pli-tv-kd1:79.4.27":	"สพฺพญฺญุชินโคจเร; ",
"pli-tv-kd1:79.4.28":	"อนญฺญวิสเย เขเม, ",
"pli-tv-kd1:79.4.29":	"สุปญฺญตฺเต อสํสเยฯ ",
"pli-tv-kd1:79.4.30":	"ขนฺธเก วินเย เจว, ",
"pli-tv-kd1:79.4.31":	"ปริวาเร จ มาติเก; ",
"pli-tv-kd1:79.4.32":	"ยถาตฺถการี กุสโล, ",
"pli-tv-kd1:79.4.33":	"ปฏิปชฺชติ โยนิโสฯ ",
"pli-tv-kd1:79.4.34":	"โย ควํ น วิชานาติ, ",
"pli-tv-kd1:79.4.35":	"น โส รกฺขติ โคคณํ; ",
"pli-tv-kd1:79.4.36":	"เอวํ สีลํ อชานนฺโต, ",
"pli-tv-kd1:79.4.37":	"กึ โส รกฺเขยฺย สํวรํฯ ",
"pli-tv-kd1:79.4.38":	"ปมุฏฺฐมฺหิ จ สุตฺตนฺเต, ",
"pli-tv-kd1:79.4.39":	"อภิธมฺเม จ ตาวเท; ",
"pli-tv-kd1:79.4.40":	"วินเย อวินฏฺฐมฺหิ, ",
"pli-tv-kd1:79.4.41":	"ปุน ติฏฺฐติ สาสนํฯ ",
"pli-tv-kd1:79.4.42":	"ตสฺมา สงฺคาหณาเหตุํ, ",
"pli-tv-kd1:79.4.43":	"อุทฺทานํ อนุปุพฺพโส; ",
"pli-tv-kd1:79.4.44":	"ปวกฺขามิ ยถาญายํ, ",
"pli-tv-kd1:79.4.45":	"สุณาถ มม ภาสโตฯ ",
"pli-tv-kd1:79.4.46":	"วตฺถุ นิทานํ อาปตฺติ, ",
"pli-tv-kd1:79.4.47":	"นยา เปยฺยาลเมว จ; ",
"pli-tv-kd1:79.4.48":	"ทุกฺกรํ ตํ อเสเสตุํ, ",
"pli-tv-kd1:79.4.49":	"นยโต ตํ วิชานถาติฯ ",
"pli-tv-kd1:79.4.50":	"โพธิ ราชายตนญฺจ, ",
"pli-tv-kd1:79.4.51":	"อชปาโล สหมฺปติ; ",
"pli-tv-kd1:79.4.52":	"พฺรหฺมา อาฬาโร อุทโก, ",
"pli-tv-kd1:79.4.53":	"ภิกฺขุ จ อุปโก อิสิฯ ",
"pli-tv-kd1:79.4.54":	"โกณฺฑญฺโญ วปฺโป ภทฺทิโย, ",
"pli-tv-kd1:79.4.55":	"มหานาโม จ อสฺสชิ; ",
"pli-tv-kd1:79.4.56":	"ยโส จตฺตาโร ปญฺญาส, ",
"pli-tv-kd1:79.4.57":	"สพฺเพ เปเสสิ โส ทิสาฯ ",
"pli-tv-kd1:79.4.58":	"วตฺถุ มาเรหิ ตึสา จ, ",
"pli-tv-kd1:79.4.59":	"อุรุเวลํ ตโย ชฏี; ",
"pli-tv-kd1:79.4.60":	"อคฺยาคารํ มหาราชา, ",
"pli-tv-kd1:79.4.61":	"สกฺโก พฺรหฺมา จ เกวลาฯ ",
"pli-tv-kd1:79.4.62":	"ปํสุกูลํ โปกฺขรณี, ",
"pli-tv-kd1:79.4.63":	"สิลา จ กกุโธ สิลา; ",
"pli-tv-kd1:79.4.64":	"ชมฺพุ อมฺโพ จ อามโล, ",
"pli-tv-kd1:79.4.65":	"ปาริปุปฺผญฺจ อาหริฯ ",
"pli-tv-kd1:79.4.66":	"ผาลิยนฺตุ อุชฺชลนฺตุ, ",
"pli-tv-kd1:79.4.67":	"วิชฺฌายนฺตุ จ กสฺสป; ",
"pli-tv-kd1:79.4.68":	"นิมุชฺชนฺติ มุขี เมโฆ, ",
"pli-tv-kd1:79.4.69":	"คยา ลฏฺฐิ จ มาคโธฯ ",
"pli-tv-kd1:79.4.70":	"อุปติโสฺส โกลิโต จ, ",
"pli-tv-kd1:79.4.71":	"อภิญฺญาตา จ ปพฺพชุํ; ",
"pli-tv-kd1:79.4.72":	"ทุนฺนิวตฺถา ปณามนา, ",
"pli-tv-kd1:79.4.73":	"กิโส ลูโข จ พฺราหฺมโณฯ ",
"pli-tv-kd1:79.4.74":	"อนาจารํ อาจรติ, ",
"pli-tv-kd1:79.4.75":	"อุทรํ มาณโว คโณ; ",
"pli-tv-kd1:79.4.76":	"วสฺสํ พาเลหิ ปกฺกนฺโต, ",
"pli-tv-kd1:79.4.77":	"ทส วสฺสานิ นิสฺสโยฯ ",
"pli-tv-kd1:79.4.78":	"น วตฺตนฺติ ปณาเมตุํ, ",
"pli-tv-kd1:79.4.79":	"พาลา ปสฺสทฺธิ ปญฺจ ฉ; ",
"pli-tv-kd1:79.4.80":	"โย โส อญฺโญ จ นคฺโค จ, ",
"pli-tv-kd1:79.4.81":	"อจฺฉินฺนชฏิลสากิโยฯ ",
"pli-tv-kd1:79.4.82":	"มคเธสุ ปญฺจาพาธา, ",
"pli-tv-kd1:79.4.83":	"เอโก ราชา จ องฺคุลิ; ",
"pli-tv-kd1:79.4.84":	"มาคโธ จ อนุญฺญาสิ, ",
"pli-tv-kd1:79.4.85":	"การา ลิขิ กสาหโตฯ ",
"pli-tv-kd1:79.4.86":	"ลกฺขณา อิณา ทาโส จ, ",
"pli-tv-kd1:79.4.87":	"ภณฺฑุโก อุปาลิ อหิ; ",
"pli-tv-kd1:79.4.88":	"สทฺธํ กุลํ กณฺฏโก จ, ",
"pli-tv-kd1:79.4.89":	"อาหุนฺทริกเมว จฯ ",
"pli-tv-kd1:79.4.90":	"วตฺถุมฺหิ ทารโก สิกฺขา, ",
"pli-tv-kd1:79.4.91":	"วิหรนฺติ จ กึ นุ โข; ",
"pli-tv-kd1:79.4.92":	"สพฺพํ มุขํ อุปชฺฌาเย, ",
"pli-tv-kd1:79.4.93":	"อปลาฬน กณฺฏโกฯ ",
"pli-tv-kd1:79.4.94":	"ปณฺฑโก เถยฺยปกฺกนฺโต, ",
"pli-tv-kd1:79.4.95":	"อหิ จ มาตรี ปิตา; ",
"pli-tv-kd1:79.4.96":	"อรหนฺตภิกฺขุนีเภทา, ",
"pli-tv-kd1:79.4.97":	"รุหิเรน จ พฺยญฺชนํฯ ",
"pli-tv-kd1:79.4.98":	"อนุปชฺฌายสงฺเฆน, ",
"pli-tv-kd1:79.4.99":	"คณปณฺฑกปตฺตโก; ",
"pli-tv-kd1:79.4.100":	"อจีวรํ ตทุภยํ, ",
"pli-tv-kd1:79.4.101":	"ยาจิเตนปิ เย ตโยฯ ",
"pli-tv-kd1:79.4.102":	"หตฺถา ปาทา หตฺถปาทา, ",
"pli-tv-kd1:79.4.103":	"กณฺณา นาสา ตทูภยํ; ",
"pli-tv-kd1:79.4.104":	"องฺคุลิอฬกณฺฑรํ, ",
"pli-tv-kd1:79.4.105":	"ผณํ ขุชฺชญฺจ วามนํฯ ",
"pli-tv-kd1:79.4.106":	"คลคณฺฑี ลกฺขณา เจว, ",
"pli-tv-kd1:79.4.107":	"กสา ลิขิตสีปที; ",
"pli-tv-kd1:79.4.108":	"ปาปปริสทูสี จ, ",
"pli-tv-kd1:79.4.109":	"กาณํ กุณิ ตเถว จฯ ",
"pli-tv-kd1:79.4.110":	"ขญฺชํ ปกฺขหตญฺเจว, ",
"pli-tv-kd1:79.4.111":	"สจฺฉินฺไนริยาปถํ; ",
"pli-tv-kd1:79.4.112":	"ชรานฺธมูคพธิรํ, ",
"pli-tv-kd1:79.4.113":	"อนฺธมูคญฺจ ยํ ตหึฯ ",
"pli-tv-kd1:79.4.114":	"อนฺธพธิรํ ยํ วุตฺตํ, ",
"pli-tv-kd1:79.4.115":	"มูคพธิรเมว จ; ",
"pli-tv-kd1:79.4.116":	"อนฺธมูคพธิรญฺจ, ",
"pli-tv-kd1:79.4.117":	"อลชฺชีนญฺจ นิสฺสยํฯ ",
"pli-tv-kd1:79.4.118":	"วตฺถพฺพญฺจ ตถาทฺธานํ, ",
"pli-tv-kd1:79.4.119":	"ยาจมาเนน ลกฺขณา; ",
"pli-tv-kd1:79.4.120":	"อาคจฺฉตุ วิวทนฺติ, ",
"pli-tv-kd1:79.4.121":	"เอกุปชฺฌาเยน กสฺสโปฯ ",
"pli-tv-kd1:79.4.122":	"ทิสฺสนฺติ อุปสมฺปนฺนา, ",
"pli-tv-kd1:79.4.123":	"อาพาเธหิ จ ปีฬิตา; ",
"pli-tv-kd1:79.4.124":	"อนนุสิฏฺฐา วิตฺเถนฺติ, ",
"pli-tv-kd1:79.4.125":	"ตตฺเถว อนุสาสนาฯ ",
"pli-tv-kd1:79.4.126":	"สงฺเฆปิ จ อโถ พาลา, ",
"pli-tv-kd1:79.4.127":	"อสมฺมตา จ เอกโต; ",
"pli-tv-kd1:79.4.128":	"อุลฺลุมฺปตุปสมฺปทา, ",
"pli-tv-kd1:79.4.129":	"นิสฺสโย เอกโก ตโยติฯ ",
"pli-tv-kd1:79.4.130":	"อิมมฺหิ ขนฺธเก วตฺถูนิ เอกสตญฺจ ทฺวาสตฺตติฯ ",
"pli-tv-kd1:79.4.131":	"มหาขนฺธโก นิฏฺฐิโตฯ "
}	
