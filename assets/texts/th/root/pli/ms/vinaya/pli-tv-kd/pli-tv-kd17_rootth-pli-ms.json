{	
"pli-tv-kd17:0.1":	"เถรวาท วินยปิฏก ",
"pli-tv-kd17:0.2":	"จูฬวคฺค ",
"pli-tv-kd17:0.3":	"๑๗ฯ สงฺฆเภทกกฺขนฺธก ",
"pli-tv-kd17:0.4":	"๑ฯ๑ ฉสกฺยปพฺพชฺชากถา ",
"pli-tv-kd17:1.1.1":	"เตน สมเยน พุทฺโธ ภควา อนุปิยายํ วิหรติ, อนุปิยํ นาม มลฺลานํ นิคโมฯ ",
"pli-tv-kd17:1.1.2":	"เตน โข ปน สมเยน อภิญฺญาตา อภิญฺญาตา สกฺยกุมารา ภควนฺตํ ปพฺพชิตํ อนุปพฺพชนฺติฯ ",
"pli-tv-kd17:1.1.3":	"เตน โข ปน สมเยน มหานาโม จ สกฺโก อนุรุทฺโธ จ สกฺโก เทฺวภาติกา โหนฺติฯ ",
"pli-tv-kd17:1.1.4":	"อนุรุทฺโธ สกฺโก สุขุมาโล โหติฯ ",
"pli-tv-kd17:1.1.5":	"ตสฺส ตโย ปาสาทา โหนฺติ—",
"pli-tv-kd17:1.1.6":	"เอโก เหมนฺติโก, เอโก คิมฺหิโก, เอโก วสฺสิโกฯ ",
"pli-tv-kd17:1.1.7":	"โส วสฺสิเก ปาสาเท จตฺตาโร มาเส นิปฺปุริเสหิ ตูริเยหิ ปริจารยมาโน น เหฏฺฐาปาสาทํ โอโรหติฯ ",
"pli-tv-kd17:1.1.8":	"อถ โข มหานามสฺส สกฺกสฺส เอตทโหสิ—",
"pli-tv-kd17:1.1.9":	"“เอตรหิ โข อภิญฺญาตา อภิญฺญาตา สกฺยกุมารา ภควนฺตํ ปพฺพชิตํ อนุปพฺพชนฺติฯ ",
"pli-tv-kd17:1.1.10":	"อมฺหากญฺจ ปน กุลา นตฺถิ โกจิ อคารสฺมา อนคาริยํ ปพฺพชิโตฯ ",
"pli-tv-kd17:1.1.11":	"ยนฺนูนาหํ วา ปพฺพเชยฺยํ, อนุรุทฺโธ วา”ติฯ ",
"pli-tv-kd17:1.1.12":	"อถ โข มหานาโม สกฺโก เยน อนุรุทฺโธ สกฺโก เตนุปสงฺกมิ, อุปสงฺกมิตฺวา อนุรุทฺธํ สกฺกํ เอตทโวจ—",
"pli-tv-kd17:1.1.13":	"“เอตรหิ, ตาต อนุรุทฺธ, อภิญฺญาตา อภิญฺญาตา สกฺยกุมารา ภควนฺตํ ปพฺพชิตํ อนุปพฺพชนฺติฯ ",
"pli-tv-kd17:1.1.14":	"อมฺหากญฺจ ปน กุลา นตฺถิ โกจิ อคารสฺมา อนคาริยํ ปพฺพชิโตฯ ",
"pli-tv-kd17:1.1.15":	"เตน หิ ตฺวํ วา ปพฺพช, อหํ วา ปพฺพชิสฺสามี”ติฯ ",
"pli-tv-kd17:1.1.16":	"“อหํ โข สุขุมาโล, นาหํ สกฺโกมิ อคารสฺมา อนคาริยํ ปพฺพชิตุํฯ ",
"pli-tv-kd17:1.1.17":	"ตฺวํ ปพฺพชาหี”ติฯ ",
"pli-tv-kd17:1.2.1":	"“เอหิ โข เต, ตาต อนุรุทฺธ, ฆราวาสตฺถํ อนุสาสิสฺสามิฯ ",
"pli-tv-kd17:1.2.2":	"ปฐมํ เขตฺตํ กสาเปตพฺพํฯ ",
"pli-tv-kd17:1.2.3":	"กสาเปตฺวา วปาเปตพฺพํฯ ",
"pli-tv-kd17:1.2.4":	"วปาเปตฺวา อุทกํ อภิเนตพฺพํฯ ",
"pli-tv-kd17:1.2.5":	"อุทกํ อภิเนตฺวา อุทกํ นินฺเนตพฺพํฯ ",
"pli-tv-kd17:1.2.6":	"อุทกํ นินฺเนตฺวา นิทฺธาเปตพฺพํฯ ",
"pli-tv-kd17:1.2.7":	"นิทฺธาเปตฺวา ลวาเปตพฺพํฯ ",
"pli-tv-kd17:1.2.8":	"ลวาเปตฺวา อุพฺพาหาเปตพฺพํฯ ",
"pli-tv-kd17:1.2.9":	"อุพฺพาหาเปตฺวา ปุญฺชํ การาเปตพฺพํฯ ",
"pli-tv-kd17:1.2.10":	"ปุญฺชํ การาเปตฺวา มทฺทาเปตพฺพํฯ ",
"pli-tv-kd17:1.2.11":	"มทฺทาเปตฺวา ปลาลานิ อุทฺธราเปตพฺพานิฯ ",
"pli-tv-kd17:1.2.12":	"ปลาลานิ อุทฺธราเปตฺวา ภุสิกา อุทฺธราเปตพฺพาฯ ",
"pli-tv-kd17:1.2.13":	"ภุสิกํ อุทฺธราเปตฺวา โอปุนาเปตพฺพํฯ ",
"pli-tv-kd17:1.2.14":	"โอปุนาเปตฺวา อติหราเปตพฺพํฯ ",
"pli-tv-kd17:1.2.15":	"อติหราเปตฺวา อายติมฺปิ วสฺสํ เอวเมว กาตพฺพํ, อายติมฺปิ วสฺสํ เอวเมว กาตพฺพนฺ”ติฯ ",
"pli-tv-kd17:1.2.16":	"“น กมฺมา ขียนฺติ? ",
"pli-tv-kd17:1.2.17":	"น กมฺมานํ อนฺโต ปญฺญายติ? ",
"pli-tv-kd17:1.2.18":	"กทา กมฺมา ขียิสฺสนฺติ? ",
"pli-tv-kd17:1.2.19":	"กทา กมฺมานํ อนฺโต ปญฺญายิสฺสติ? ",
"pli-tv-kd17:1.2.20":	"กทา มยํ อปฺโปสฺสุกฺกา ปญฺจหิ กามคุเณหิ สมปฺปิตา สมงฺคีภูตา ปริจาเรสฺสามา”ติ? ",
"pli-tv-kd17:1.2.21":	"“น หิ, ตาต อนุรุทฺธ, กมฺมา ขียนฺติฯ ",
"pli-tv-kd17:1.2.22":	"น กมฺมานํ อนฺโต ปญฺญายติฯ ",
"pli-tv-kd17:1.2.23":	"อขีเณว กมฺเม ปิตโร จ ปิตามหา จ กาลงฺกตา”ติฯ ",
"pli-tv-kd17:1.2.24":	"“เตน หิ ตฺวญฺเญว ฆราวาสตฺเถน อุปชานาหิฯ ",
"pli-tv-kd17:1.2.25":	"อหํ อคารสฺมา อนคาริยํ ปพฺพชิสฺสามี”ติฯ ",
"pli-tv-kd17:1.2.26":	"อถ โข อนุรุทฺโธ สกฺโก เยน มาตา เตนุปสงฺกมิ, อุปสงฺกมิตฺวา มาตรํ เอตทโวจ—",
"pli-tv-kd17:1.2.27":	"“อิจฺฉามหํ, อมฺม, อคารสฺมา อนคาริยํ ปพฺพชิตุํฯ ",
"pli-tv-kd17:1.2.28":	"อนุชานาหิ มํ อคารสฺมา อนคาริยํ ปพฺพชฺชายา”ติฯ ",
"pli-tv-kd17:1.2.29":	"เอวํ วุตฺเต, อนุรุทฺธสฺส สกฺกสฺส มาตา อนุรุทฺธํ สกฺกํ เอตทโวจ—",
"pli-tv-kd17:1.2.30":	"“ตุเมฺห โข เม, ตาต อนุรุทฺธ, เทฺว ปุตฺตา ปิยา มนาปา อปฺปฏิกูลาฯ ",
"pli-tv-kd17:1.2.31":	"มรเณนปิ โว อกามกา วินา ภวิสฺสามิฯ ",
"pli-tv-kd17:1.2.32":	"กึ ปนาหํ ตุเมฺห ชีวนฺเต อนุชานิสฺสามิ อคารสฺมา อนคาริยํ ปพฺพชฺชายา”ติ? ",
"pli-tv-kd17:1.2.33":	"ทุติยมฺปิ โข …เป… ",
"pli-tv-kd17:1.2.34":	"ตติยมฺปิ โข อนุรุทฺโธ สกฺโก มาตรํ เอตทโวจ—",
"pli-tv-kd17:1.2.35":	"“อิจฺฉามหํ, อมฺม, อคารสฺมา อนคาริยํ ปพฺพชิตุํฯ ",
"pli-tv-kd17:1.2.36":	"อนุชานาหิ มํ อคารสฺมา อนคาริยํ ปพฺพชฺชายา”ติฯ ",
"pli-tv-kd17:1.3.1":	"เตน โข ปน สมเยน ภทฺทิโย สกฺยราชา สกฺยานํ รชฺชํ กาเรติฯ ",
"pli-tv-kd17:1.3.2":	"โส จ อนุรุทฺธสฺส สกฺกสฺส สหาโย โหติฯ ",
"pli-tv-kd17:1.3.3":	"อถ โข อนุรุทฺธสฺส สกฺกสฺส มาตา—",
"pli-tv-kd17:1.3.4":	"“อยํ โข ภทฺทิโย สกฺยราชา สกฺยานํ รชฺชํ กาเรติ; ",
"pli-tv-kd17:1.3.5":	"อนุรุทฺธสฺส สกฺกสฺส สหาโย; ",
"pli-tv-kd17:1.3.6":	"โส น อุสฺสหติ อคารสฺมา อนคาริยํ ปพฺพชิตุนฺ”ติ—",
"pli-tv-kd17:1.3.7":	"อนุรุทฺธํ สกฺกํ เอตทโวจ—",
"pli-tv-kd17:1.3.8":	"“สเจ, ตาต อนุรุทฺธ, ภทฺทิโย สกฺยราชา อคารสฺมา อนคาริยํ ปพฺพชติ, เอวํ ตฺวมฺปิ ปพฺพชาหี”ติฯ ",
"pli-tv-kd17:1.3.9":	"อถ โข อนุรุทฺโธ สกฺโก เยน ภทฺทิโย สกฺยราชา เตนุปสงฺกมิ, อุปสงฺกมิตฺวา ภทฺทิยํ สกฺยราชานํ เอตทโวจ—",
"pli-tv-kd17:1.3.10":	"“มม โข, สมฺม, ปพฺพชฺชา ตว ปฏิพทฺธา”ติฯ ",
"pli-tv-kd17:1.3.11":	"“สเจ เต, สมฺม, ปพฺพชฺชา มม ปฏิพทฺธา วา อปฺปฏิพทฺธา วา สา โหตุ, อหํ ตยา; ",
"pli-tv-kd17:1.3.12":	"ยถา สุขํ ปพฺพชาหี”ติฯ ",
"pli-tv-kd17:1.3.13":	"“เอหิ, สมฺม, อุโภ อคารสฺมา อนคาริยํ ปพฺพชิสฺสามา”ติฯ ",
"pli-tv-kd17:1.3.14":	"“นาหํ, สมฺม, สกฺโกมิ อคารสฺมา อนคาริยํ ปพฺพชิตุนฺติฯ ",
"pli-tv-kd17:1.3.15":	"ยํ เต สกฺกา อญฺญํ มยา กาตุํ, กฺยาหํ กริสฺสามิฯ ",
"pli-tv-kd17:1.3.16":	"ตฺวํ ปพฺพชาหี”ติฯ ",
"pli-tv-kd17:1.3.17":	"“มาตา โข มํ, สมฺม, เอวมาห—",
"pli-tv-kd17:1.3.18":	"‘สเจ, ตาต อนุรุทฺธ, ภทฺทิโย สกฺยราชา อคารสฺมา อนคาริยํ ปพฺพชติ, เอวํ ตฺวมฺปิ ปพฺพชาหี’”ติฯ ",
"pli-tv-kd17:1.3.19":	"“ภาสิตา โข ปน เต, สมฺม, เอสา วาจาฯ ",
"pli-tv-kd17:1.3.20":	"สเจ เต, สมฺม, ปพฺพชฺชา มม ปฏิพทฺธา วา, อปฺปฏิพทฺธา วา สา โหตุ, อหํ ตยา; ",
"pli-tv-kd17:1.3.21":	"ยถา สุขํ ปพฺพชาหี”ติฯ ",
"pli-tv-kd17:1.3.22":	"“เอหิ, สมฺม, อุโภ อคารสฺมา อนคาริยํ ปพฺพชิสฺสามา”ติฯ ",
"pli-tv-kd17:1.3.23":	"เตน โข ปน สมเยน มนุสฺสา สจฺจวาทิโน โหนฺติ, สจฺจปฏิญฺญาฯ ",
"pli-tv-kd17:1.3.24":	"อถ โข ภทฺทิโย สกฺยราชา อนุรุทฺธํ สกฺกํ เอตทโวจ—",
"pli-tv-kd17:1.3.25":	"“อาคเมหิ, สมฺม, สตฺตวสฺสานิฯ ",
"pli-tv-kd17:1.3.26":	"สตฺตนฺนํ วสฺสานํ อจฺจเยน อุโภ อคารสฺมา อนคาริยํ ปพฺพชิสฺสามา”ติฯ ",
"pli-tv-kd17:1.3.27":	"“อติจิรํ, สมฺม, สตฺตวสฺสานิฯ ",
"pli-tv-kd17:1.3.28":	"นาหํ สกฺโกมิ สตฺตวสฺสานิ อาคเมตุนฺ”ติฯ ",
"pli-tv-kd17:1.3.29":	"“อาคเมหิ, สมฺม, ฉวสฺสานิ …เป… ",
"pli-tv-kd17:1.3.30":	"ปญฺจวสฺสานิ … ",
"pli-tv-kd17:1.3.31":	"จตฺตาริ วสฺสานิ … ",
"pli-tv-kd17:1.3.32":	"ตีณิ วสฺสานิ … ",
"pli-tv-kd17:1.3.33":	"เทฺว วสฺสานิ … ",
"pli-tv-kd17:1.3.34":	"เอกํ วสฺสํฯ ",
"pli-tv-kd17:1.3.35":	"เอกสฺส วสฺสสฺส อจฺจเยน อุโภ อคารสฺมา อนคาริยํ ปพฺพชิสฺสามา”ติฯ ",
"pli-tv-kd17:1.3.36":	"“อติจิรํ, สมฺม, เอกวสฺสํฯ ",
"pli-tv-kd17:1.3.37":	"นาหํ สกฺโกมิ เอกํ วสฺสํ อาคเมตุนฺ”ติฯ ",
"pli-tv-kd17:1.3.38":	"“อาคเมหิ, สมฺม, สตฺตมาเสฯ ",
"pli-tv-kd17:1.3.39":	"สตฺตนฺนํ มาสานํ อจฺจเยน อุโภปิ อคารสฺมา อนคาริยํ ปพฺพชิสฺสามา”ติฯ ",
"pli-tv-kd17:1.3.40":	"“อติจิรํ, สมฺม, สตฺตมาสาฯ ",
"pli-tv-kd17:1.3.41":	"นาหํ สกฺโกมิ สตฺตมาเส อาคเมตุนฺ”ติฯ ",
"pli-tv-kd17:1.3.42":	"“อาคเมหิ, สมฺม, ฉ มาเส …เป… ",
"pli-tv-kd17:1.3.43":	"ปญฺจ มาเส … ",
"pli-tv-kd17:1.3.44":	"จตฺตาโร มาเส … ",
"pli-tv-kd17:1.3.45":	"ตโย มาเส … ",
"pli-tv-kd17:1.3.46":	"เทฺว มาเส … ",
"pli-tv-kd17:1.3.47":	"เอกํ มาสํ … ",
"pli-tv-kd17:1.3.48":	"อฑฺฒมาสํฯ ",
"pli-tv-kd17:1.3.49":	"อฑฺฒมาสสฺส อจฺจเยน อุโภปิ อคารสฺมา อนคาริยํ ปพฺพชิสฺสามา”ติฯ ",
"pli-tv-kd17:1.3.50":	"“อติจิรํ, สมฺม, อฑฺฒมาโสฯ ",
"pli-tv-kd17:1.3.51":	"นาหํ สกฺโกมิ อฑฺฒมาสํ อาคเมตุนฺ”ติฯ ",
"pli-tv-kd17:1.3.52":	"“อาคเมหิ, สมฺม, สตฺตาหํ ยาวาหํ ปุตฺเต จ ภาตโร จ รชฺชํ นิยฺยาเทมี”ติฯ ",
"pli-tv-kd17:1.3.53":	"“น จิรํ, สมฺม, สตฺตาโห, อาคเมสฺสามี”ติฯ ",
"pli-tv-kd17:1.4.1":	"อถ โข ภทฺทิโย จ สกฺยราชา อนุรุทฺโธ จ อานนฺโท จ ภคุ จ กิมิโล จ เทวทตฺโต จ, อุปาลิกปฺปเกน สตฺตมา, ยถา ปุเร จตุรงฺคินิยา เสนาย อุยฺยานภูมึ นิยฺยนฺติ, เอวเมว จตุรงฺคินิยา เสนาย นิยฺยึสุฯ ",
"pli-tv-kd17:1.4.2":	"เต ทูรํ คนฺตฺวา เสนํ นิวตฺตาเปตฺวา ปรวิสยํ โอกฺกมิตฺวา อาภรณํ โอมุญฺจิตฺวา อุตฺตราสงฺเคน ภณฺฑิกํ พนฺธิตฺวา อุปาลึ กปฺปกํ เอตทโวจุํ—",
"pli-tv-kd17:1.4.3":	"“หนฺท, ภเณ อุปาลิ, นิวตฺตสฺสุ; ",
"pli-tv-kd17:1.4.4":	"อลํ เต เอตฺตกํ ชีวิกายา”ติฯ ",
"pli-tv-kd17:1.4.5":	"อถ โข อุปาลิสฺส กปฺปกสฺส นิวตฺตนฺตสฺส เอตทโหสิ—",
"pli-tv-kd17:1.4.6":	"“จณฺฑา โข สากิยา; ",
"pli-tv-kd17:1.4.7":	"อิมินา กุมารา นิปฺปาติตาติ ฆาตาเปยฺยุมฺปิ มํฯ ",
"pli-tv-kd17:1.4.8":	"อิเม หิ นาม สกฺยกุมารา อคารสฺมา อนคาริยํ ปพฺพชิสฺสนฺติฯ ",
"pli-tv-kd17:1.4.9":	"กิมงฺคํ ปนาหนฺ”ติฯ ",
"pli-tv-kd17:1.4.10":	"ภณฺฑิกํ มุญฺจิตฺวา ตํ ภณฺฑํ รุกฺเข อาลคฺเคตฺวา “โย ปสฺสติ, ทินฺนํเยว หรตู”ติ วตฺวา เยน เต สกฺยกุมารา เตนุปสงฺกมิฯ ",
"pli-tv-kd17:1.4.11":	"อทฺทสาสุํ โข เต สกฺยกุมารา อุปาลึ กปฺปกํ ทูรโตว อาคจฺฉนฺตํฯ ",
"pli-tv-kd17:1.4.12":	"ทิสฺวาน อุปาลึ กปฺปกํ เอตทโวจุํ—",
"pli-tv-kd17:1.4.13":	"“กิสฺส, ภเณ อุปาลิ, นิวตฺเตสี”ติ? ",
"pli-tv-kd17:1.4.14":	"“อิธ เม, อยฺยปุตฺตา, นิวตฺตนฺตสฺส เอตทโหสิ—",
"pli-tv-kd17:1.4.15":	"‘จณฺฑา โข สากิยา; ",
"pli-tv-kd17:1.4.16":	"อิมินา กุมารา นิปฺปาติตาติ ฆาตาเปยฺยุมฺปิ มํฯ ",
"pli-tv-kd17:1.4.17":	"อิเม หิ นาม สกฺยกุมารา อคารสฺมา อนคาริยํ ปพฺพชิสฺสนฺติฯ ",
"pli-tv-kd17:1.4.18":	"กิมงฺคํ ปนาหนฺ’ติฯ ",
"pli-tv-kd17:1.4.19":	"โส โข อหํ, อยฺยปุตฺตา, ภณฺฑิกํ มุญฺจิตฺวา ตํ ภณฺฑํ รุกฺเข อาลคฺเคตฺวา ‘โย ปสฺสติ, ทินฺนญฺเญว หรตู’ติ วตฺวา ตโตมฺหิ ปฏินิวตฺโต”ติฯ ",
"pli-tv-kd17:1.4.20":	"“สุฏฺฐุ, ภเณ อุปาลิ, อกาสิ ยมฺปิ น นิวตฺโตฯ ",
"pli-tv-kd17:1.4.21":	"จณฺฑา โข สากิยา; ",
"pli-tv-kd17:1.4.22":	"อิมินา กุมารา นิปฺปาติตาติ ฆาตาเปยฺยุมฺปิ ตนฺ”ติฯ ",
"pli-tv-kd17:1.4.23":	"อถ โข สกฺยกุมารา อุปาลึ กปฺปกํ อาทาย เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd17:1.4.24":	"เอกมนฺตํ นิสินฺนา โข เต สกฺยกุมารา ภควนฺตํ เอตทโวจุํ—",
"pli-tv-kd17:1.4.25":	"“มยํ, ภนฺเต, สากิยา นาม มานสฺสิโนฯ ",
"pli-tv-kd17:1.4.26":	"อยํ, ภนฺเต, อุปาลิ กปฺปโก อมฺหากํ ทีฆรตฺตํ ปริจารโกฯ ",
"pli-tv-kd17:1.4.27":	"อิมํ ภควา ปฐมํ ปพฺพาเชตุฯ ",
"pli-tv-kd17:1.4.28":	"อิมสฺส มยํ อภิวาทนปจฺจุฏฺฐานอญฺชลิกมฺมสามีจิกมฺมํ กริสฺสามฯ ",
"pli-tv-kd17:1.4.29":	"เอวํ อมฺหากํ สากิยานํ สากิยมาโน นิมฺมานายิสฺสตี”ติฯ ",
"pli-tv-kd17:1.4.30":	"อถ โข ภควา อุปาลึ กปฺปกํ ปฐมํ ปพฺพาเชสิ, ปจฺฉา เต สกฺยกุมาเรฯ ",
"pli-tv-kd17:1.4.31":	"อถ โข อายสฺมา ภทฺทิโย เตเนว อนฺตรวเสฺสน ติโสฺส วิชฺชา สจฺฉากาสิฯ ",
"pli-tv-kd17:1.4.32":	"อายสฺมา อนุรุทฺโธ ทิพฺพจกฺขุํ อุปฺปาเทสิฯ ",
"pli-tv-kd17:1.4.33":	"อายสฺมา อานนฺโท โสตาปตฺติผลํ สจฺฉากาสิฯ ",
"pli-tv-kd17:1.4.34":	"เทวทตฺโต โปถุชฺชนิกํ อิทฺธึ อภินิปฺผาเทสิฯ ",
"pli-tv-kd17:1.5.1":	"เตน โข ปน สมเยน อายสฺมา ภทฺทิโย อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
"pli-tv-kd17:1.5.2":	"“อโห สุขํ, อโห สุขนฺ”ติฯ ",
"pli-tv-kd17:1.5.3":	"อถ โข สมฺพหุลา ภิกฺขู เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd17:1.5.4":	"เอกมนฺตํ นิสินฺนา โข เต ภิกฺขู ภควนฺตํ เอตทโวจุํ—",
"pli-tv-kd17:1.5.5":	"“อายสฺมา, ภนฺเต, ภทฺทิโย อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
"pli-tv-kd17:1.5.6":	"‘อโห สุขํ, อโห สุขนฺ’ติฯ ",
"pli-tv-kd17:1.5.7":	"นิสฺสํสยํ โข, ภนฺเต, อายสฺมา ภทฺทิโย อนภิรโตว พฺรหฺมจริยํ จรติฯ ",
"pli-tv-kd17:1.5.8":	"ตํเยว วา ปุริมํ รชฺชสุขํ สมนุสฺสรนฺโต อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
"pli-tv-kd17:1.5.9":	"‘อโห สุขํ, อโห สุขนฺ’”ติฯ ",
"pli-tv-kd17:1.5.10":	"อถ โข ภควา อญฺญตรํ ภิกฺขุํ อามนฺเตสิ—",
"pli-tv-kd17:1.5.11":	"“เอหิ ตฺวํ, ภิกฺขุ, มม วจเนน ภทฺทิยํ ภิกฺขุํ อามนฺเตหิ—",
"pli-tv-kd17:1.5.12":	"‘สตฺถา ตํ, อาวุโส ภทฺทิย, อามนฺเตตี’”ติฯ ",
"pli-tv-kd17:1.5.13":	"“เอวํ, ภนฺเต”ติ โข โส ภิกฺขุ ภควโต ปฏิสฺสุตฺวา เยนายสฺมา ภทฺทิโย เตนุปสงฺกมิ, อุปสงฺกมิตฺวา อายสฺมนฺตํ ภทฺทิยํ เอตทโวจ—",
"pli-tv-kd17:1.5.14":	"“สตฺถา ตํ, อาวุโส ภทฺทิย, อามนฺเตตี”ติฯ ",
"pli-tv-kd17:1.6.1":	"“เอวมาวุโส”ติ โข อายสฺมา ภทฺทิโย ตสฺส ภิกฺขุโน ปฏิสฺสุตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd17:1.6.2":	"เอกมนฺตํ นิสินฺนํ โข อายสฺมนฺตํ ภทฺทิยํ ภควา เอตทโวจ—",
"pli-tv-kd17:1.6.3":	"“สจฺจํ กิร ตฺวํ, ภทฺทิย, อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
"pli-tv-kd17:1.6.4":	"‘อโห สุขํ, อโห สุขนฺ’”ติ? ",
"pli-tv-kd17:1.6.5":	"“เอวํ, ภนฺเต”ติฯ ",
"pli-tv-kd17:1.6.6":	"“กึ ปน ตฺวํ, ภทฺทิย, อตฺถวสํ สมฺปสฺสมาโน อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนสิ—",
"pli-tv-kd17:1.6.7":	"‘อโห สุขํ, อโห สุขนฺ’”ติ? ",
"pli-tv-kd17:1.6.8":	"“ปุพฺเพ เม, ภนฺเต, รญฺโญ สโตปิ อนฺโตปิ อนฺเตปุเร รกฺขา สุสํวิหิตา โหติ, พหิปิ อนฺเตปุเร รกฺขา สุสํวิหิตา โหติ, อนฺโตปิ นคเร รกฺขา สุสํวิหิตา โหติ, พหิปิ นคเร รกฺขา สุสํวิหิตา โหติ, อนฺโตปิ ชนปเท รกฺขา สุสํวิหิตา โหติ, พหิปิ ชนปเท รกฺขา สุสํวิหิตา โหติฯ ",
"pli-tv-kd17:1.6.9":	"โส โข อหํ, ภนฺเต, เอวํ รกฺขิโตปิ โคปิโตปิ สนฺโต ภีโต อุพฺพิคฺโค อุสฺสงฺกี อุตฺรโสฺต วิหรามิฯ ",
"pli-tv-kd17:1.6.10":	"เอตรหิ โข ปน อหํ เอโก, ภนฺเต, อรญฺญคโตปิ รุกฺขมูลคโตปิ สุญฺญาคารคโตปิ อภีโต อนุพฺพิคฺโค อนุสฺสงฺกี อนุตฺรโสฺต อปฺโปสฺสุกฺโก ปนฺนโลโม ปรทตฺตวุตฺโต มิคภูเตน เจตสา วิหรามีติฯ ",
"pli-tv-kd17:1.6.11":	"อิมํ โข อหํ, ภนฺเต, อตฺถวสํ สมฺปสฺสมาโน อรญฺญคโตปิ รุกฺขมูลคโตปิ สุญฺญาคารคโตปิ อภิกฺขณํ อุทานํ อุทาเนมิ—",
"pli-tv-kd17:1.6.12":	"‘อโห สุขํ, อโห สุขนฺ’”ติฯ ",
"pli-tv-kd17:1.6.13":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd17:1.6.14":	"“ยสฺสนฺตรโต น สนฺติ โกปา, ",
"pli-tv-kd17:1.6.15":	"อิติ ภวาภวตญฺจ วีติวตฺโต; ",
"pli-tv-kd17:1.6.16":	"ตํ วิคตภยํ สุขึ อโสกํ, ",
"pli-tv-kd17:1.6.17":	"เทวา นานุภวนฺติ ทสฺสนายา”ติฯ ",
"pli-tv-kd17:2.1.0":	"๑ฯ๒ฯ เทวทตฺตวตฺถุ ",
"pli-tv-kd17:2.1.1":	"อถ โข ภควา อนุปิยายํ ยถาภิรนฺตํ วิหริตฺวา เยน โกสมฺพี เตน จาริกํ ปกฺกามิฯ ",
"pli-tv-kd17:2.1.2":	"อนุปุพฺเพน จาริกํ จรมาโน เยน โกสมฺพี ตทวสริฯ ",
"pli-tv-kd17:2.1.3":	"ตตฺร สุทํ ภควา โกสมฺพิยํ วิหรติ โฆสิตาราเมฯ ",
"pli-tv-kd17:2.1.4":	"อถ โข เทวทตฺตสฺส รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd17:2.1.5":	"“กํ นุ โข อหํ ปสาเทยฺยํ, ยสฺมึ เม ปสนฺเน พหุลาภสกฺกาโร อุปฺปชฺเชยฺยา”ติ? ",
"pli-tv-kd17:2.1.6":	"อถ โข เทวทตฺตสฺส เอตทโหสิ—",
"pli-tv-kd17:2.1.7":	"“อยํ โข อชาตสตฺตุ กุมาโร ตรุโณ เจว อายตึ ภทฺโท จฯ ",
"pli-tv-kd17:2.1.8":	"ยนฺนูนาหํ อชาตสตฺตุํ กุมารํ ปสาเทยฺยํฯ ",
"pli-tv-kd17:2.1.9":	"ตสฺมึ เม ปสนฺเน พหุลาภสกฺกาโร อุปฺปชฺชิสฺสตี”ติฯ ",
"pli-tv-kd17:2.1.10":	"อถ โข เทวทตฺโต เสนาสนํ สํสาเมตฺวา ปตฺตจีวรมาทาย เยน ราชคหํ เตน ปกฺกามิฯ ",
"pli-tv-kd17:2.1.11":	"อนุปุพฺเพน เยน ราชคหํ ตทวสริฯ ",
"pli-tv-kd17:2.1.12":	"อถ โข เทวทตฺโต สกวณฺณํ ปฏิสํหริตฺวา กุมารกวณฺณํ อภินิมฺมินิตฺวา อหิเมขลิกาย อชาตสตฺตุสฺส กุมารสฺส อุจฺฉงฺเค ปาตุรโหสิฯ ",
"pli-tv-kd17:2.1.13":	"อถ โข อชาตสตฺตุ กุมาโร ภีโต อโหสิ, อุพฺพิคฺโค อุสฺสงฺกี อุตฺรโสฺตฯ ",
"pli-tv-kd17:2.1.14":	"อถ โข เทวทตฺโต อชาตสตฺตุํ กุมารํ เอตทโวจ—",
"pli-tv-kd17:2.1.15":	"“ภายสิ มํ ตฺวํ, กุมารา”ติ? ",
"pli-tv-kd17:2.1.16":	"“อาม ภายามิฯ ",
"pli-tv-kd17:2.1.17":	"โกสิ ตฺวนฺ”ติ? ",
"pli-tv-kd17:2.1.18":	"“อหํ เทวทตฺโต”ติฯ ",
"pli-tv-kd17:2.1.19":	"“สเจ โข ตฺวํ, ภนฺเต, อโยฺย เทวทตฺโต, อิงฺฆ สเกเนว วณฺเณน ปาตุภวสฺสู”ติฯ ",
"pli-tv-kd17:2.1.20":	"อถ โข เทวทตฺโต กุมารกวณฺณํ ปฏิสํหริตฺวา สงฺฆาฏิปตฺตจีวรธโร อชาตสตฺตุสฺส กุมารสฺส ปุรโต อฏฺฐาสิฯ ",
"pli-tv-kd17:2.1.21":	"อถ โข อชาตสตฺตุ กุมาโร เทวทตฺตสฺส อิมินา อิทฺธิปาฏิหาริเยน อภิปฺปสนฺโน ปญฺจหิ รถสเตหิ สายํ ปาตํ อุปฏฺฐานํ คจฺฉติ, ปญฺจ จ ถาลิปากสตานิ ภตฺตาภิหาโร อภิหรียติฯ ",
"pli-tv-kd17:2.1.22":	"อถ โข เทวทตฺตสฺส ลาภสกฺการสิโลเกน อภิภูตสฺส ปริยาทินฺนจิตฺตสฺส เอวรูปํ อิจฺฉาคตํ อุปฺปชฺชิ—",
"pli-tv-kd17:2.1.23":	"“อหํ ภิกฺขุสงฺฆํ ปริหริสฺสามี”ติฯ ",
"pli-tv-kd17:2.1.24":	"สห จิตฺตุปฺปาทาว เทวทตฺโต ตสฺสา อิทฺธิยา ปริหายิฯ ",
"pli-tv-kd17:2.2.1":	"เตน โข ปน สมเยน กกุโธ นาม โกฬิยปุตฺโต, อายสฺมโต มหาโมคฺคลฺลานสฺส อุปฏฺฐาโก, อธุนา กาลงฺกโต อญฺญตรํ มโนมยํ กายํ อุปปนฺโนฯ ",
"pli-tv-kd17:2.2.2":	"ตสฺส เอวรูโป อตฺตภาวปฺปฏิลาโภ โหติ—",
"pli-tv-kd17:2.2.3":	"เสยฺยถาปิ นาม เทฺว วา ตีณิ วา มาคธกานิ คามกฺเขตฺตานิฯ ",
"pli-tv-kd17:2.2.4":	"โส เตน อตฺตภาวปฺปฏิลาเภน เนว อตฺตานํ น ปรํ พฺยาพาเธติฯ ",
"pli-tv-kd17:2.2.5":	"อถ โข กกุโธ เทวปุตฺโต เยนายสฺมา มหาโมคฺคลฺลาโน เตนุปสงฺกมิ, อุปสงฺกมิตฺวา อายสฺมนฺตํ มหาโมคฺคลฺลานํ อภิวาเทตฺวา เอกมนฺตํ อฏฺฐาสิฯ ",
"pli-tv-kd17:2.2.6":	"เอกมนฺตํ ฐิโต โข กกุโธ เทวปุตฺโต อายสฺมนฺตํ มหาโมคฺคลฺลานํ เอตทโวจ—",
"pli-tv-kd17:2.2.7":	"“เทวทตฺตสฺส, ภนฺเต, ลาภสกฺการสิโลเกน อภิภูตสฺส ปริยาทินฺนจิตฺตสฺส เอวรูปํ อิจฺฉาคตํ อุปฺปชฺชิ—",
"pli-tv-kd17:2.2.8":	"‘อหํ ภิกฺขุสงฺฆํ ปริหริสฺสามี’ติฯ ",
"pli-tv-kd17:2.2.9":	"สห จิตฺตุปฺปาทาว, ภนฺเต, เทวทตฺโต ตสฺสา อิทฺธิยา ปริหีโน”ติฯ ",
"pli-tv-kd17:2.2.10":	"อิทมโวจ กกุโธ เทวปุตฺโตฯ ",
"pli-tv-kd17:2.2.11":	"อิทํ วตฺวา อายสฺมนฺตํ มหาโมคฺคลฺลานํ อภิวาเทตฺวา ปทกฺขิณํ กตฺวา ตตฺเถว อนฺตรธายิฯ ",
"pli-tv-kd17:2.2.12":	"อถ โข อายสฺมา มหาโมคฺคลฺลาโน เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd17:2.2.13":	"เอกมนฺตํ นิสินฺโน โข อายสฺมา มหาโมคฺคลฺลาโน ภควนฺตํ เอตทโวจ—",
"pli-tv-kd17:2.2.14":	"“กกุโธ นาม, ภนฺเต, โกฬิยปุตฺโต มม อุปฏฺฐาโก อธุนา กาลงฺกโต อญฺญตรํ มโนมยํ กายํ อุปปนฺโนฯ ",
"pli-tv-kd17:2.2.15":	"ตสฺส เอวรูโป อตฺตภาวปฺปฏิลาโภ—",
"pli-tv-kd17:2.2.16":	"เสยฺยถาปิ นาม เทฺว วา ตีณิ วา มาคธกานิ คามกฺเขตฺตานิฯ ",
"pli-tv-kd17:2.2.17":	"โส เตน อตฺตภาวปฺปฏิลาเภน เนว อตฺตานํ น ปรํ พฺยาพาเธติฯ ",
"pli-tv-kd17:2.2.18":	"อถ โข, ภนฺเต, กกุโธ เทวปุตฺโต เยนาหํ เตนุปสงฺกมิ, อุปสงฺกมิตฺวา มํ อภิวาเทตฺวา เอกมนฺตํ อฏฺฐาสิฯ ",
"pli-tv-kd17:2.2.19":	"เอกมนฺตํ ฐิโต โข, ภนฺเต, กกุโธ เทวปุตฺโต มํ เอตทโวจ—",
"pli-tv-kd17:2.2.20":	"‘เทวทตฺตสฺส, ภนฺเต, ลาภสกฺการสิโลเกน อภิภูตสฺส ปริยาทินฺนจิตฺตสฺส เอวรูปํ อิจฺฉาคตํ อุปฺปชฺชิ—",
"pli-tv-kd17:2.2.21":	"อหํ ภิกฺขุสงฺฆํ ปริหริสฺสามีติฯ ",
"pli-tv-kd17:2.2.22":	"สห จิตฺตุปฺปาทาว, ภนฺเต, เทวทตฺโต ตสฺสา อิทฺธิยา ปริหีโน’ติฯ ",
"pli-tv-kd17:2.2.23":	"อิทมโวจ, ภนฺเต, กกุโธ เทวปุตฺโตฯ ",
"pli-tv-kd17:2.2.24":	"อิทํ วตฺวา มํ อภิวาเทตฺวา ปทกฺขิณํ กตฺวา ตตฺเถว อนฺตรธายี”ติฯ ",
"pli-tv-kd17:2.2.25":	"“กึ ปน เต, โมคฺคลฺลาน, กกุโธ เทวปุตฺโต เจตสา เจโต ปริจฺจ วิทิโต? ",
"pli-tv-kd17:2.2.26":	"ยํ กิญฺจิ กกุโธ เทวปุตฺโต ภาสติ สพฺพํ ตํ ตเถว โหติ, โน อญฺญถา”ติ? ",
"pli-tv-kd17:2.2.27":	"“เจตสา เจโต ปริจฺจ วิทิโต จ เม, ภนฺเต, กกุโธ เทวปุตฺโตฯ ",
"pli-tv-kd17:2.2.28":	"ยํ กิญฺจิ กกุโธ เทวปุตฺโต ภาสติ สพฺพํ ตํ ตเถว โหติ, โน อญฺญถา”ติฯ ",
"pli-tv-kd17:2.2.29":	"“รกฺขเสฺสตํ, โมคฺคลฺลาน, วาจํฯ ",
"pli-tv-kd17:2.2.30":	"รกฺขเสฺสตํ, โมคฺคลฺลาน, วาจํฯ ",
"pli-tv-kd17:2.2.31":	"อิทานิ โส โมฆปุริโส อตฺตนาว อตฺตานํ ปาตุกริสฺสติฯ ",
"pli-tv-kd17:2.3.0":	"๑ฯ๓ฯ ปญฺจสตฺถุกถา ",
"pli-tv-kd17:2.3.1":	"ปญฺจิเม, โมคฺคลฺลาน, สตฺถาโร สนฺโต สํวิชฺชมานา โลกสฺมึฯ ",
"pli-tv-kd17:2.3.2":	"กตเม ปญฺจ? ",
"pli-tv-kd17:2.3.3":	"อิธ, โมคฺคลฺลาน, เอกจฺโจ สตฺถา อปริสุทฺธสีโล สมาโน ‘ปริสุทฺธสีโลมฺหี’ติ ปฏิชานาติ ‘ปริสุทฺธํ เม สีลํ ปริโยทาตํ อสงฺกิลิฏฺฐนฺ’ติ จฯ ",
"pli-tv-kd17:2.3.4":	"ตเมนํ สาวกา เอวํ ชานนฺติ—",
"pli-tv-kd17:2.3.5":	"‘อยํ โข ภวํ สตฺถา อปริสุทฺธสีโล สมาโน “ปริสุทฺธสีโลมฺหี”ติ ปฏิชานาติ “ปริสุทฺธํ เม สีลํ ปริโยทาตํ อสงฺกิลิฏฺฐนฺ”ติ จฯ ",
"pli-tv-kd17:2.3.6":	"มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
"pli-tv-kd17:2.3.7":	"ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
"pli-tv-kd17:2.3.8":	"สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
"pli-tv-kd17:2.3.9":	"ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
"pli-tv-kd17:2.3.10":	"เอวรูปํ โข, โมคฺคลฺลาน, สตฺถารํ สาวกา สีลโต รกฺขนฺติ; ",
"pli-tv-kd17:2.3.11":	"เอวรูโป จ ปน สตฺถา สาวเกหิ สีลโต รกฺขํ ปจฺจาสีสติฯ ",
"pli-tv-kd17:2.4.1":	"ปุน จปรํ, โมคฺคลฺลาน, อิเธกจฺโจ สตฺถา อปริสุทฺธาชีโว สมาโน ‘ปริสุทฺธาชีโวมฺหี’ติ ปฏิชานาติ ‘ปริสุทฺโธ เม อาชีโว ปริโยทาโต อสงฺกิลิฏฺโฐ’ติ จฯ ",
"pli-tv-kd17:2.4.2":	"ตเมนํ สาวกา เอวํ ชานนฺติ—",
"pli-tv-kd17:2.4.3":	"‘อยํ โข ภวํ สตฺถา อปริสุทฺธาชีโว สมาโน “ปริสุทฺธาชีโวมฺหี”ติ ปฏิชานาติ “ปริสุทฺโธ เม อาชีโว ปริโยทาโต อสงฺกิลิฏฺโฐ”ติ จฯ ",
"pli-tv-kd17:2.4.4":	"มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
"pli-tv-kd17:2.4.5":	"ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
"pli-tv-kd17:2.4.6":	"สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
"pli-tv-kd17:2.4.7":	"ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
"pli-tv-kd17:2.4.8":	"เอวรูปํ โข, โมคฺคลฺลาน, สตฺถารํ สาวกา อาชีวโต รกฺขนฺติ; ",
"pli-tv-kd17:2.4.9":	"เอวรูโป จ ปน สตฺถา สาวเกหิ อาชีวโต รกฺขํ ปจฺจาสีสติฯ ",
"pli-tv-kd17:2.4.10":	"ปุน จปรํ, โมคฺคลฺลาน, อิเธกจฺโจ สตฺถา อปริสุทฺธธมฺมเทสโน สมาโน ‘ปริสุทฺธธมฺมเทสโนมฺหี’ติ ปฏิชานาติ ‘ปริสุทฺธา เม ธมฺมเทสนา ปริโยทาตา อสงฺกิลิฏฺฐา’ติ จฯ ",
"pli-tv-kd17:2.4.11":	"ตเมนํ สาวกา เอวํ ชานนฺติ—",
"pli-tv-kd17:2.4.12":	"‘อยํ โข ภวํ สตฺถา อปริสุทฺธธมฺมเทสโน สมาโน “ปริสุทฺธธมฺมเทสโนมฺหี”ติ ปฏิชานาติ “ปริสุทฺธา เม ธมฺมเทสนา ปริโยทาตา อสงฺกิลิฏฺฐา”ติ จฯ ",
"pli-tv-kd17:2.4.13":	"มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
"pli-tv-kd17:2.4.14":	"ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
"pli-tv-kd17:2.4.15":	"สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
"pli-tv-kd17:2.4.16":	"ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
"pli-tv-kd17:2.4.17":	"เอวรูปํ โข, โมคฺคลฺลาน, สตฺถารํ สาวกา ธมฺมเทสนโต รกฺขนฺติ; ",
"pli-tv-kd17:2.4.18":	"เอวรูโป จ ปน สตฺถา สาวเกหิ ธมฺมเทสนโต รกฺขํ ปจฺจาสีสติฯ ",
"pli-tv-kd17:2.4.19":	"ปุน จปรํ, โมคฺคลฺลาน, อิเธกจฺโจ สตฺถา อปริสุทฺธเวยฺยากรโณ สมาโน ‘ปริสุทฺธเวยฺยากรโณมฺหี’ติ ปฏิชานาติ ‘ปริสุทฺธํ เม เวยฺยากรณํ ปริโยทาตํ อสงฺกิลิฏฺฐนฺ’ติ จฯ ",
"pli-tv-kd17:2.4.20":	"ตเมนํ สาวกา เอวํ ชานนฺติ—",
"pli-tv-kd17:2.4.21":	"‘อยํ โข ภวํ สตฺถา อปริสุทฺธเวยฺยากรโณ สมาโน “ปริสุทฺธเวยฺยากรโณมฺหี”ติ ปฏิชานาติ “ปริสุทฺธํ เม เวยฺยากรณํ ปริโยทาตํ อสงฺกิลิฏฺฐนฺ”ติ จฯ ",
"pli-tv-kd17:2.4.22":	"มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
"pli-tv-kd17:2.4.23":	"ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
"pli-tv-kd17:2.4.24":	"สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
"pli-tv-kd17:2.4.25":	"ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
"pli-tv-kd17:2.4.26":	"เอวรูปํ โข, โมคฺคลฺลาน, สตฺถารํ สาวกา เวยฺยากรณโต รกฺขนฺติ; ",
"pli-tv-kd17:2.4.27":	"เอวรูโป จ ปน สตฺถา สาวเกหิ เวยฺยากรณโต รกฺขํ ปจฺจาสีสติฯ ",
"pli-tv-kd17:2.4.28":	"ปุน จปรํ, โมคฺคลฺลาน, อิเธกจฺโจ สตฺถา อปริสุทฺธญาณทสฺสโน สมาโน ‘ปริสุทฺธญาณทสฺสโนมฺหี’ติ ปฏิชานาติ ‘ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ’ติ จฯ ",
"pli-tv-kd17:2.4.29":	"ตเมนํ สาวกา เอวํ ชานนฺติ—",
"pli-tv-kd17:2.4.30":	"‘อยํ โข ภวํ สตฺถา อปริสุทฺธญาณทสฺสโน สมาโน “ปริสุทฺธญาณทสฺสโนมฺหี”ติ ปฏิชานาติ “ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ”ติ จฯ ",
"pli-tv-kd17:2.4.31":	"มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
"pli-tv-kd17:2.4.32":	"ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
"pli-tv-kd17:2.4.33":	"สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
"pli-tv-kd17:2.4.34":	"ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
"pli-tv-kd17:2.4.35":	"เอวรูปํ โข, โมคฺคลฺลาน, สตฺถารํ สาวกา ญาณทสฺสนโต รกฺขนฺติ; ",
"pli-tv-kd17:2.4.36":	"เอวรูโป จ ปน สตฺถา สาวเกหิ ญาณทสฺสนโต รกฺขํ ปจฺจาสีสตีติฯ ",
"pli-tv-kd17:2.4.37":	"อิเม โข, โมคฺคลฺลาน, ปญฺจ สตฺถาโร สนฺโต สํวิชฺชมานา โลกสฺมึฯ ",
"pli-tv-kd17:2.4.38":	"อหํ โข ปน, โมคฺคลฺลาน, ปริสุทฺธสีโล สมาโน ‘ปริสุทฺธสีโลมฺหี’ติ ปฏิชานามิ ‘ปริสุทฺธํ เม สีลํ ปริโยทาตํ อสงฺกิลิฏฺฐนฺ’ติ จฯ ",
"pli-tv-kd17:2.4.39":	"น จ มํ สาวกา สีลโต รกฺขนฺติ; ",
"pli-tv-kd17:2.4.40":	"น จาหํ สาวเกหิ สีลโต รกฺขํ ปจฺจาสีสามิฯ ",
"pli-tv-kd17:2.4.41":	"ปริสุทฺธาชีโว สมาโน …เป… ",
"pli-tv-kd17:2.4.42":	"ปริสุทฺธธมฺมเทสโน สมาโน …เป… ",
"pli-tv-kd17:2.4.43":	"ปริสุทฺธเวยฺยากรโณ สมาโน …เป… ",
"pli-tv-kd17:2.4.44":	"ปริสุทฺธญาณทสฺสโน สมาโน ‘ปริสุทฺธญาณทสฺสโนมฺหี’ติ ปฏิชานามิ ‘ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ’ติ จฯ ",
"pli-tv-kd17:2.4.45":	"น จ มํ สาวกา ญาณทสฺสนโต รกฺขนฺติ; ",
"pli-tv-kd17:2.4.46":	"น จาหํ สาวเกหิ ญาณทสฺสนโต รกฺขํ ปจฺจาสีสามี”ติฯ ",
"pli-tv-kd17:2.5.1":	"อถ โข ภควา โกสมฺพิยํ ยถาภิรนฺตํ วิหริตฺวา เยน ราชคหํ เตน จาริกํ ปกฺกามิฯ ",
"pli-tv-kd17:2.5.2":	"อนุปุพฺเพน จาริกํ จรมาโน เยน ราชคหํ ตทวสริฯ ",
"pli-tv-kd17:2.5.3":	"ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
"pli-tv-kd17:2.5.4":	"อถ โข สมฺพหุลา ภิกฺขู เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd17:2.5.5":	"เอกมนฺตํ นิสินฺนา โข เต ภิกฺขู ภควนฺตํ เอตทโวจุํ—",
"pli-tv-kd17:2.5.6":	"“เทวทตฺตสฺส, ภนฺเต, อชาตสตฺตุ กุมาโร ปญฺจหิ รถสเตหิ สายํ ปาตํ อุปฏฺฐานํ คจฺฉติ; ",
"pli-tv-kd17:2.5.7":	"ปญฺจ จ ถาลิปากสตานิ ภตฺตาภิหาโร อภิหรียตี”ติฯ ",
"pli-tv-kd17:2.5.8":	"“มา, ภิกฺขเว, เทวทตฺตสฺส ลาภสกฺการสิโลกํ ปิหยิตฺถฯ ",
"pli-tv-kd17:2.5.9":	"ยาวกีวญฺจ, ภิกฺขเว, เทวทตฺตสฺส อชาตสตฺตุ กุมาโร ปญฺจหิ รถสเตหิ สายํ ปาตํ อุปฏฺฐานํ คมิสฺสติ, ปญฺจ จ ถาลิปากสตานิ ภตฺตาภิหาโร อภิหรียิสฺสติ, หานิเยว, ภิกฺขเว, เทวทตฺตสฺส ปาฏิกงฺขา กุสเลสุ ธมฺเมสุ, โน วุฑฺฒิฯ ",
"pli-tv-kd17:2.5.10":	"เสยฺยถาปิ, ภิกฺขเว, จณฺฑสฺส กุกฺกุรสฺส นาสาย ปิตฺตํ ภินฺเทยฺยุํ, เอวญฺหิ โส, ภิกฺขเว, กุกฺกุโร ภิโยฺยโส มตฺตาย จณฺฑตโร อสฺส; ",
"pli-tv-kd17:2.5.11":	"เอวเมว โข, ภิกฺขเว, ยาวกีวญฺจ เทวทตฺตสฺส อชาตสตฺตุ กุมาโร ปญฺจหิ รถสเตหิ สายํ ปาตํ อุปฏฺฐานํ คมิสฺสติ, ปญฺจ จ ถาลิปากสตานิ ภตฺตาภิหาโร อภิหรียิสฺสติ, หานิเยว, ภิกฺขเว, เทวทตฺตสฺส ปาฏิกงฺขา กุสเลสุ ธมฺเมสุ, โน วุฑฺฒิฯ ",
"pli-tv-kd17:2.5.12":	"อตฺตวธาย, ภิกฺขเว, เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทิฯ ",
"pli-tv-kd17:2.5.13":	"เสยฺยถาปิ, ภิกฺขเว, กทลี อตฺตวธาย ผลํ เทติ, ปราภวาย ผลํ เทติ; ",
"pli-tv-kd17:2.5.14":	"เอวเมว โข, ภิกฺขเว, อตฺตวธาย เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทิฯ ",
"pli-tv-kd17:2.5.15":	"เสยฺยถาปิ, ภิกฺขเว, เวฬุ อตฺตวธาย ผลํ เทติ, ปราภวาย ผลํ เทติ; ",
"pli-tv-kd17:2.5.16":	"เอวเมว โข, ภิกฺขเว, อตฺตวธาย เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทิฯ ",
"pli-tv-kd17:2.5.17":	"เสยฺยถาปิ, ภิกฺขเว, นโฬ อตฺตวธาย ผลํ เทติ, ปราภวาย ผลํ เทติ; ",
"pli-tv-kd17:2.5.18":	"เอวเมว โข, ภิกฺขเว, อตฺตวธาย เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทิฯ ",
"pli-tv-kd17:2.5.19":	"เสยฺยถาปิ, ภิกฺขเว, อสฺสตรี อตฺตวธาย คพฺภํ คณฺหาติ, ปราภวาย คพฺภํ คณฺหาติ; ",
"pli-tv-kd17:2.5.20":	"เอวเมว โข, ภิกฺขเว, อตฺตวธาย เทวทตฺตสฺส ลาภสกฺการสิโลโก อุทปาทิ, ปราภวาย เทวทตฺตสฺส ลาภสกฺการสิโลโก อุทปาทีติฯ ",
"pli-tv-kd17:2.5.21":	"ผลํ เว กทลึ หนฺติ, ",
"pli-tv-kd17:2.5.22":	"ผลํ เวฬุํ ผลํ นฬํ; ",
"pli-tv-kd17:2.5.23":	"สกฺกาโร กาปุริสํ หนฺติ, ",
"pli-tv-kd17:2.5.24":	"คพฺโภ อสฺสตรึ ยถา”ติฯ ",
"pli-tv-kd17:2.5.25":	"ปฐมภาณวาโร นิฏฺฐิโตฯ ",
"pli-tv-kd17:3.1.0":	"๒ฯ๑ฯ ปกาสนียกมฺม ",
"pli-tv-kd17:3.1.1":	"เตน โข ปน สมเยน ภควา มหติยา ปริสาย ปริวุโต ธมฺมํ เทเสนฺโต นิสินฺโน โหติ สราชิกาย ปริสายฯ ",
"pli-tv-kd17:3.1.2":	"อถ โข เทวทตฺโต อุฏฺฐายาสนา เอกํสํ อุตฺตราสงฺคํ กริตฺวา เยน ภควา เตนญฺชลึ ปณาเมตฺวา ภควนฺตํ เอตทโวจ—",
"pli-tv-kd17:3.1.3":	"“ชิณฺโณ ทานิ, ภนฺเต, ภควา วุฑฺโฒ มหลฺลโก อทฺธคโต วโยอนุปฺปตฺโตฯ ",
"pli-tv-kd17:3.1.4":	"อปฺโปสฺสุกฺโก ทานิ, ภนฺเต, ภควา ทิฏฺฐธมฺมสุขวิหารํ อนุยุตฺโต วิหรตุ, มมํ ภิกฺขุสงฺฆํ นิสฺสชฺชตุฯ ",
"pli-tv-kd17:3.1.5":	"อหํ ภิกฺขุสงฺฆํ ปริหริสฺสามี”ติฯ ",
"pli-tv-kd17:3.1.6":	"“อลํ, เทวทตฺต, มา เต รุจฺจิ ภิกฺขุสงฺฆํ ปริหริตุนฺ”ติฯ ",
"pli-tv-kd17:3.1.7":	"ทุติยมฺปิ โข เทวทตฺโต …เป… ",
"pli-tv-kd17:3.1.8":	"ตติยมฺปิ โข เทวทตฺโต ภควนฺตํ เอตทโวจ—",
"pli-tv-kd17:3.1.9":	"“ชิณฺโณ ทานิ, ภนฺเต, ภควา วุฑฺโฒ มหลฺลโก อทฺธคโต วโยอนุปฺปตฺโตฯ ",
"pli-tv-kd17:3.1.10":	"อปฺโปสฺสุกฺโก ทานิ, ภนฺเต, ภควา ทิฏฺฐธมฺมสุขวิหารํ อนุยุตฺโต วิหรตุ, มมํ ภิกฺขุสงฺฆํ นิสฺสชฺชตุฯ ",
"pli-tv-kd17:3.1.11":	"อหํ ภิกฺขุสงฺฆํ ปริหริสฺสามี”ติฯ ",
"pli-tv-kd17:3.1.12":	"“สาริปุตฺตโมคฺคลฺลานานมฺปิ โข อหํ, เทวทตฺต, ภิกฺขุสงฺฆํ น นิสฺสชฺเชยฺยํ, กึ ปน ตุยฺหํ ฉวสฺส เขฬาสกสฺสา”ติฯ ",
"pli-tv-kd17:3.1.13":	"อถ โข เทวทตฺโต—",
"pli-tv-kd17:3.1.14":	"สราชิกาย มํ ภควา ปริสาย เขฬาสกวาเทน อปสาเทติ, สาริปุตฺตโมคฺคลฺลาเนว อุกฺกํสตีติ—",
"pli-tv-kd17:3.1.15":	"กุปิโต อนตฺตมโน ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd17:3.1.16":	"อยญฺจรหิ เทวทตฺตสฺส ภควติ ปฐโม อาฆาโต อโหสิฯ ",
"pli-tv-kd17:3.2.1":	"อถ โข ภควา ภิกฺขู อามนฺเตสิ—",
"pli-tv-kd17:3.2.2":	"“เตน หิ, ภิกฺขเว, สงฺโฆ เทวทตฺตสฺส ราชคเห ปกาสนียํ กมฺมํ กโรตุ—",
"pli-tv-kd17:3.2.3":	"‘ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.2.4":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ’ติฯ ",
"pli-tv-kd17:3.2.5":	"เอวญฺจ ปน, ภิกฺขเว, กาตพฺพํฯ ",
"pli-tv-kd17:3.2.6":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd17:3.2.7":	"‘สุณาตุ เม, ภนฺเต, สงฺโฆฯ ",
"pli-tv-kd17:3.2.8":	"ยทิ สงฺฆสฺส ปตฺตกลฺลํ สงฺโฆ เทวทตฺตสฺส ราชคเห ปกาสนียํ กมฺมํ กเรยฺย—",
"pli-tv-kd17:3.2.9":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.2.10":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
"pli-tv-kd17:3.2.11":	"เอสา ญตฺติฯ ",
"pli-tv-kd17:3.2.12":	"สุณาตุ เม, ภนฺเต, สงฺโฆฯ ",
"pli-tv-kd17:3.2.13":	"สงฺโฆ เทวทตฺตสฺส ราชคเห ปกาสนียํ กมฺมํ กโรติ—",
"pli-tv-kd17:3.2.14":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.2.15":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
"pli-tv-kd17:3.2.16":	"ยสฺสายสฺมโต ขมติ เทวทตฺตสฺส ราชคเห ปกาสนียสฺส กมฺมสฺส กรณํ—",
"pli-tv-kd17:3.2.17":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติ, ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติ—",
"pli-tv-kd17:3.2.18":	"โส ตุณฺหสฺส; ",
"pli-tv-kd17:3.2.19":	"ยสฺส นกฺขมติ, โส ภาเสยฺยฯ ",
"pli-tv-kd17:3.2.20":	"กตํ สงฺเฆน เทวทตฺตสฺส ราชคเห ปกาสนียํ กมฺมํ—",
"pli-tv-kd17:3.2.21":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.2.22":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
"pli-tv-kd17:3.2.23":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd17:3.2.24":	"อถ โข ภควา อายสฺมนฺตํ สาริปุตฺตํ อามนฺเตสิ—",
"pli-tv-kd17:3.2.25":	"“เตน หิ ตฺวํ, สาริปุตฺต, เทวทตฺตํ ราชคเห ปกาเสหี”ติฯ ",
"pli-tv-kd17:3.2.26":	"“ปุพฺเพ มยา, ภนฺเต, เทวทตฺตสฺส ราชคเห วณฺโณ ภาสิโต—",
"pli-tv-kd17:3.2.27":	"‘มหิทฺธิโก โคธิปุตฺโต, มหานุภาโว โคธิปุตฺโต’ติฯ ",
"pli-tv-kd17:3.2.28":	"กถาหํ, ภนฺเต, เทวทตฺตํ ราชคเห ปกาเสมี”ติ? ",
"pli-tv-kd17:3.2.29":	"“นนุ ตยา, สาริปุตฺต, ภูโตเยว เทวทตฺตสฺส ราชคเห วณฺโณ ภาสิโต—",
"pli-tv-kd17:3.2.30":	"‘มหิทฺธิโก โคธิปุตฺโต, มหานุภาโว โคธิปุตฺโต’”ติ? ",
"pli-tv-kd17:3.2.31":	"“เอวํ, ภนฺเต”ติฯ ",
"pli-tv-kd17:3.2.32":	"“เอวเมว โข ตฺวํ, สาริปุตฺต, ภูตํเยว เทวทตฺตํ ราชคเห ปกาเสหี”ติฯ ",
"pli-tv-kd17:3.2.33":	"“เอวํ, ภนฺเต”ติ โข อายสฺมา สาริปุตฺโต ภควโต ปจฺจโสฺสสิฯ ",
"pli-tv-kd17:3.3.1":	"อถ โข ภควา ภิกฺขู อามนฺเตสิ—",
"pli-tv-kd17:3.3.2":	"“เตน หิ, ภิกฺขเว, สงฺโฆ สาริปุตฺตํ สมฺมนฺนตุ เทวทตฺตํ ราชคเห ปกาเสตุํ—",
"pli-tv-kd17:3.3.3":	"‘ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.3.4":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ’ติฯ ",
"pli-tv-kd17:3.3.5":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd17:3.3.6":	"ปฐมํ สาริปุตฺโต ยาจิตพฺโพฯ ",
"pli-tv-kd17:3.3.7":	"ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd17:3.3.8":	"‘สุณาตุ เม, ภนฺเต, สงฺโฆฯ ",
"pli-tv-kd17:3.3.9":	"ยทิ สงฺฆสฺส ปตฺตกลฺลํ, สงฺโฆ อายสฺมนฺตํ สาริปุตฺตํ สมฺมนฺเนยฺย เทวทตฺตํ ราชคเห ปกาเสตุํ—",
"pli-tv-kd17:3.3.10":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.3.11":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
"pli-tv-kd17:3.3.12":	"เอสา ญตฺติฯ ",
"pli-tv-kd17:3.3.13":	"สุณาตุ เม, ภนฺเต, สงฺโฆฯ ",
"pli-tv-kd17:3.3.14":	"สงฺโฆ อายสฺมนฺตํ สาริปุตฺตํ สมฺมนฺนติ เทวทตฺตํ ราชคเห ปกาเสตุํ—",
"pli-tv-kd17:3.3.15":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติ, ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
"pli-tv-kd17:3.3.16":	"ยสฺสายสฺมโต ขมติ, อายสฺมโต สาริปุตฺตสฺส สมฺมุติ เทวทตฺตํ ราชคเห ปกาเสตุํ—",
"pli-tv-kd17:3.3.17":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติ, ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติ—",
"pli-tv-kd17:3.3.18":	"โส ตุณฺหสฺส; ",
"pli-tv-kd17:3.3.19":	"ยสฺส นกฺขมติ, โส ภาเสยฺยฯ ",
"pli-tv-kd17:3.3.20":	"สมฺมโต สงฺเฆน อายสฺมา สาริปุตฺโต เทวทตฺตํ ราชคเห ปกาเสตุํ—",
"pli-tv-kd17:3.3.21":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.3.22":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
"pli-tv-kd17:3.3.23":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd17:3.3.24":	"สมฺมโต จ อายสฺมา สาริปุตฺโต สมฺพหุเลหิ ภิกฺขูหิ สทฺธึ ราชคหํ ปวิสิตฺวา เทวทตฺตํ ราชคเห ปกาเสสิ—",
"pli-tv-kd17:3.3.25":	"“ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.3.26":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ”ติฯ ",
"pli-tv-kd17:3.3.27":	"ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน, เต เอวมาหํสุ—",
"pli-tv-kd17:3.3.28":	"“อุสูยกา อิเม สมณา สกฺยปุตฺติยา เทวทตฺตสฺส ลาภสกฺการํ อุสูยนฺตี”ติฯ ",
"pli-tv-kd17:3.3.29":	"เย ปน เต มนุสฺสา สทฺธา ปสนฺนา ปณฺฑิตา พฺยตฺตา พุทฺธิมนฺโต, เต เอวมาหํสุ—",
"pli-tv-kd17:3.3.30":	"“น โข อิทํ โอรกํ ภวิสฺสติ ยถา ภควา เทวทตฺตํ ราชคเห ปกาสาเปตี”ติฯ ",
"pli-tv-kd17:3.4.0":	"๒ฯ๒ฯ อชาตสตฺตุกุมารวตฺถุ ",
"pli-tv-kd17:3.4.1":	"อถ โข เทวทตฺโต เยน อชาตสตฺตุ กุมาโร เตนุปสงฺกมิ, อุปสงฺกมิตฺวา อชาตสตฺตุํ กุมารํ เอตทโวจ—",
"pli-tv-kd17:3.4.2":	"“ปุพฺเพ โข, กุมาร, มนุสฺสา ทีฆายุกา, เอตรหิ อปฺปายุกาฯ ",
"pli-tv-kd17:3.4.3":	"ฐานํ โข ปเนตํ วิชฺชติ ยํ ตฺวํ กุมาโรว สมาโน กาลํ กเรยฺยาสิฯ ",
"pli-tv-kd17:3.4.4":	"เตน หิ ตฺวํ, กุมาร, ปิตรํ หนฺตฺวา ราชา โหหิฯ ",
"pli-tv-kd17:3.4.5":	"อหํ ภควนฺตํ หนฺตฺวา พุทฺโธ ภวิสฺสามี”ติฯ ",
"pli-tv-kd17:3.4.6":	"อถ โข อชาตสตฺตุ กุมาโร—",
"pli-tv-kd17:3.4.7":	"“อโยฺย โข เทวทตฺโต มหิทฺธิโก มหานุภาโว, ชาเนยฺยาสิ อโยฺย เทวทตฺโต”ติ—",
"pli-tv-kd17:3.4.8":	"อูรุยา โปตฺถนิกํ พนฺธิตฺวา ทิวา ทิวสฺส ภีโต อุพฺพิคฺโค อุสฺสงฺกี อุตฺรโสฺต สหสา อนฺเตปุรํ ปาวิสิฯ ",
"pli-tv-kd17:3.4.9":	"อทฺทสาสุํ โข อนฺเตปุเร อุปจารกา มหามตฺตา อชาตสตฺตุํ กุมารํ ทิวา ทิวสฺส ภีตํ อุพฺพิคฺคํ อุสฺสงฺกึ อุตฺรสฺตํ สหสา อนฺเตปุรํ ปวิสนฺตํ; ",
"pli-tv-kd17:3.4.10":	"ทิสฺวาน อคฺคเหสุํฯ ",
"pli-tv-kd17:3.4.11":	"เต วิจินนฺตา อูรุยา โปตฺถนิกํ พทฺธํ ทิสฺวาน อชาตสตฺตุํ กุมารํ เอตทโวจุํ—",
"pli-tv-kd17:3.4.12":	"“กึ ตฺวํ, กุมาร, กตฺตุกาโมสี”ติ? ",
"pli-tv-kd17:3.4.13":	"“ปิตรมฺหิ หนฺตุกาโม”ติฯ ",
"pli-tv-kd17:3.4.14":	"“เกนาสิ อุสฺสาหิโต”ติ? ",
"pli-tv-kd17:3.4.15":	"“อเยฺยน เทวทตฺเตนา”ติฯ ",
"pli-tv-kd17:3.4.16":	"เอกจฺเจ มหามตฺตา เอวํ มตึ อกํสุ—",
"pli-tv-kd17:3.4.17":	"“กุมาโร จ หนฺตพฺโพ, เทวทตฺโต จ, สพฺเพ จ ภิกฺขู หนฺตพฺพา”ติฯ ",
"pli-tv-kd17:3.4.18":	"เอกจฺเจ มหามตฺตา เอวํ มตึ อกํสุ—",
"pli-tv-kd17:3.4.19":	"“น ภิกฺขู หนฺตพฺพาฯ ",
"pli-tv-kd17:3.4.20":	"น ภิกฺขู กิญฺจิ อปรชฺฌนฺติฯ ",
"pli-tv-kd17:3.4.21":	"กุมาโร จ หนฺตพฺโพ, เทวทตฺโต จา”ติฯ ",
"pli-tv-kd17:3.4.22":	"เอกจฺเจ มหามตฺตา เอวํ มตึ อกํสุ—",
"pli-tv-kd17:3.4.23":	"“น กุมาโร จ หนฺตพฺโพ, น เทวทตฺโตฯ ",
"pli-tv-kd17:3.4.24":	"น ภิกฺขู หนฺตพฺพาฯ ",
"pli-tv-kd17:3.4.25":	"รญฺโญ อาโรเจตพฺพํฯ ",
"pli-tv-kd17:3.4.26":	"ยถา ราชา วกฺขติ ตถา กริสฺสามา”ติฯ ",
"pli-tv-kd17:3.5.1":	"อถ โข เต มหามตฺตา อชาตสตฺตุํ กุมารํ อาทาย เยน ราชา มาคโธ เสนิโย พิมฺพิสาโร เตนุปสงฺกมึสุ, อุปสงฺกมิตฺวา รญฺโญ มาคธสฺส เสนิยสฺส พิมฺพิสารสฺส เอตมตฺถํ อาโรเจสุํฯ ",
"pli-tv-kd17:3.5.2":	"“กถํ, ภเณ, มหามตฺเตหิ มติ กตา”ติ? ",
"pli-tv-kd17:3.5.3":	"“เอกจฺเจ, เทว, มหามตฺตา เอวํ มตึ อกํสุ—",
"pli-tv-kd17:3.5.4":	"‘กุมาโร จ หนฺตพฺโพ, เทวทตฺโต จ, สพฺเพ จ ภิกฺขู หนฺตพฺพา’ติฯ ",
"pli-tv-kd17:3.5.5":	"เอกจฺเจ มหามตฺตา เอวํ มตึ อกํสุ—",
"pli-tv-kd17:3.5.6":	"‘น ภิกฺขู หนฺตพฺพาฯ ",
"pli-tv-kd17:3.5.7":	"น ภิกฺขู กิญฺจิ อปรชฺฌนฺติฯ ",
"pli-tv-kd17:3.5.8":	"กุมาโร จ หนฺตพฺโพ, เทวทตฺโต จา’ติฯ ",
"pli-tv-kd17:3.5.9":	"เอกจฺเจ มหามตฺตา เอวํ มตึ อกํสุ—",
"pli-tv-kd17:3.5.10":	"‘น กุมาโร จ หนฺตพฺโพ, น เทวทตฺโตฯ ",
"pli-tv-kd17:3.5.11":	"น ภิกฺขู หนฺตพฺพาฯ ",
"pli-tv-kd17:3.5.12":	"รญฺโญ อาโรเจตพฺพํฯ ",
"pli-tv-kd17:3.5.13":	"ยถา ราชา วกฺขติ ตถา กริสฺสามา’”ติฯ ",
"pli-tv-kd17:3.5.14":	"“กึ, ภเณ, กริสฺสติ พุทฺโธ วา ธมฺโม วา สงฺโฆ วา? ",
"pli-tv-kd17:3.5.15":	"นนุ ภควตา ปฏิกจฺเจว เทวทตฺโต ราชคเห ปกาสาปิโต—",
"pli-tv-kd17:3.5.16":	"‘ปุพฺเพ เทวทตฺตสฺส อญฺญา ปกติ อโหสิ, อิทานิ อญฺญา ปกติฯ ",
"pli-tv-kd17:3.5.17":	"ยํ เทวทตฺโต กเรยฺย กาเยน วาจาย, น เตน พุทฺโธ วา ธมฺโม วา สงฺโฆ วา ทฏฺฐพฺโพ, เทวทตฺโตว เตน ทฏฺฐพฺโพ’”ติ? ",
"pli-tv-kd17:3.5.18":	"ตตฺถ เย เต มหามตฺตา เอวํ มตึ อกํสุ—",
"pli-tv-kd17:3.5.19":	"“กุมาโร จ หนฺตพฺโพ เทวทตฺโต จ; ",
"pli-tv-kd17:3.5.20":	"สพฺเพ จ ภิกฺขู หนฺตพฺพา”ติ; ",
"pli-tv-kd17:3.5.21":	"เต อฏฺฐาเน อกาสิฯ ",
"pli-tv-kd17:3.5.22":	"เย เต มหามตฺตา เอวํ มตึ อกํสุ—",
"pli-tv-kd17:3.5.23":	"“น ภิกฺขู หนฺตพฺพา; ",
"pli-tv-kd17:3.5.24":	"น ภิกฺขู กิญฺจิ อปรชฺฌนฺติ; ",
"pli-tv-kd17:3.5.25":	"กุมาโร จ หนฺตพฺโพ เทวทตฺโต จา”ติ; ",
"pli-tv-kd17:3.5.26":	"เต นีเจ ฐาเน ฐเปสิฯ ",
"pli-tv-kd17:3.5.27":	"เย เต มหามตฺตา เอวํ มตึ อกํสุ—",
"pli-tv-kd17:3.5.28":	"“น กุมาโร จ หนฺตพฺโพ, น เทวทตฺโต; ",
"pli-tv-kd17:3.5.29":	"น ภิกฺขู หนฺตพฺพา; ",
"pli-tv-kd17:3.5.30":	"รญฺโญ อาโรเจตพฺพํ; ",
"pli-tv-kd17:3.5.31":	"ยถา ราชา วกฺขติ ตถา กริสฺสามา”ติ; ",
"pli-tv-kd17:3.5.32":	"เต อุจฺเจ ฐาเน ฐเปสิฯ ",
"pli-tv-kd17:3.5.33":	"อถ โข ราชา มาคโธ เสนิโย พิมฺพิสาโร อชาตสตฺตุํ กุมารํ เอตทโวจ—",
"pli-tv-kd17:3.5.34":	"“กิสฺส มํ ตฺวํ, กุมาร, หนฺตุกาโมสี”ติ? ",
"pli-tv-kd17:3.5.35":	"“รชฺเชนามฺหิ, เทว, อตฺถิโก”ติฯ ",
"pli-tv-kd17:3.5.36":	"“สเจ โข ตฺวํ, กุมาร, รชฺเชน อตฺถิโก, เอตํ เต รชฺชนฺ”ติ อชาตสตฺตุสฺส กุมารสฺส รชฺชํ นิยฺยาเทสิฯ ",
"pli-tv-kd17:3.6.0":	"๒ฯ๓ฯ อภิมารเปสน ",
"pli-tv-kd17:3.6.1":	"อถ โข เทวทตฺโต เยน อชาตสตฺตุ กุมาโร เตนุปสงฺกมิ, อุปสงฺกมิตฺวา อชาตสตฺตุํ กุมารํ เอตทโวจ—",
"pli-tv-kd17:3.6.2":	"“ปุริเส, มหาราช, อาณาเปหิ, เย สมณํ โคตมํ ชีวิตา โวโรเปสฺสนฺตี”ติฯ ",
"pli-tv-kd17:3.6.3":	"อถ โข อชาตสตฺตุ กุมาโร มนุเสฺส อาณาเปสิ—",
"pli-tv-kd17:3.6.4":	"“ยถา, ภเณ, อโยฺย เทวทตฺโต อาห ตถา กเรยฺยาถา”ติฯ ",
"pli-tv-kd17:3.6.5":	"อถ โข เทวทตฺโต เอกํ ปุริสํ อาณาเปสิ—",
"pli-tv-kd17:3.6.6":	"“คจฺฉาวุโส, อมุกสฺมึ โอกาเส สมโณ โคตโม วิหรติฯ ",
"pli-tv-kd17:3.6.7":	"ตํ ชีวิตา โวโรเปตฺวา อิมินา มคฺเคน อาคจฺฉา”ติฯ ",
"pli-tv-kd17:3.6.8":	"ตสฺมึ มคฺเค เทฺว ปุริเส ฐเปสิ—",
"pli-tv-kd17:3.6.9":	"“โย อิมินา มคฺเคน เอโก ปุริโส อาคจฺฉติ, ตํ ชีวิตา โวโรเปตฺวา อิมินา มคฺเคน อาคจฺฉถา”ติฯ ",
"pli-tv-kd17:3.6.10":	"ตสฺมึ มคฺเค จตฺตาโร ปุริเส ฐเปสิ—",
"pli-tv-kd17:3.6.11":	"“เย อิมินา มคฺเคน เทฺว ปุริสา อาคจฺฉนฺติ, เต ชีวิตา โวโรเปตฺวา อิมินา มคฺเคน อาคจฺฉถา”ติฯ ",
"pli-tv-kd17:3.6.12":	"ตสฺมึ มคฺเค อฏฺฐ ปุริเส ฐเปสิ—",
"pli-tv-kd17:3.6.13":	"“เย อิมินา มคฺเคน จตฺตาโร ปุริสา อาคจฺฉนฺติ, เต ชีวิตา โวโรเปตฺวา อิมินา มคฺเคน อาคจฺฉถา”ติฯ ",
"pli-tv-kd17:3.6.14":	"ตสฺมึ มคฺเค โสฬส ปุริเส ฐเปสิ—",
"pli-tv-kd17:3.6.15":	"“เย อิมินา มคฺเคน อฏฺฐ ปุริสา อาคจฺฉนฺติ, เต ชีวิตา โวโรเปตฺวา อาคจฺฉถา”ติฯ ",
"pli-tv-kd17:3.7.1":	"อถ โข โส เอโก ปุริโส อสิจมฺมํ คเหตฺวา ธนุกลาปํ สนฺนยฺหิตฺวา เยน ภควา เตนุปสงฺกมิ, อุปสงฺกมิตฺวา ภควโต อวิทูเร ภีโต อุพฺพิคฺโค อุสฺสงฺกี อุตฺรโสฺต ปตฺถทฺเธน กาเยน อฏฺฐาสิฯ ",
"pli-tv-kd17:3.7.2":	"อทฺทสา โข ภควา ตํ ปุริสํ ภีตํ อุพฺพิคฺคํ อุสฺสงฺกึ อุตฺรสฺตํ ปตฺถทฺเธน กาเยน ฐิตํฯ ",
"pli-tv-kd17:3.7.3":	"ทิสฺวาน ตํ ปุริสํ เอตทโวจ—",
"pli-tv-kd17:3.7.4":	"“เอหาวุโส, มา ภายี”ติฯ ",
"pli-tv-kd17:3.7.5":	"อถ โข โส ปุริโส อสิจมฺมํ เอกมนฺตํ กริตฺวา ธนุกลาปํ นิกฺขิปิตฺวา เยน ภควา เตนุปสงฺกมิ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจ—",
"pli-tv-kd17:3.7.6":	"“อจฺจโย มํ, ภนฺเต, อจฺจคมา ยถาพาลํ ยถามูฬฺหํ ยถาอกุสลํ, โยหํ ทุฏฺฐจิตฺโต วธกจิตฺโต อิธูปสงฺกนฺโตฯ ",
"pli-tv-kd17:3.7.7":	"ตสฺส เม, ภนฺเต, ภควา อจฺจยํ อจฺจยโต ปฏิคฺคณฺหาตุ อายตึ สํวรายา”ติฯ ",
"pli-tv-kd17:3.7.8":	"“ตคฺฆ ตฺวํ, อาวุโส, อจฺจโย อจฺจคมา ยถาพาลํ ยถามูฬฺหํ ยถาอกุสลํ, ยํ ตฺวํ ทุฏฺฐจิตฺโต วธกจิตฺโต อิธูปสงฺกนฺโตฯ ",
"pli-tv-kd17:3.7.9":	"ยโต จ โข ตฺวํ, อาวุโส, อจฺจยํ อจฺจยโต ทิสฺวา ยถาธมฺมํ ปฏิกโรสิ, ตํ เต มยํ ปฏิคฺคณฺหามฯ ",
"pli-tv-kd17:3.7.10":	"วุฑฺฒิ เหสา, อาวุโส, อริยสฺส วินเย—",
"pli-tv-kd17:3.7.11":	"โย อจฺจยํ อจฺจยโต ทิสฺวา ยถาธมฺมํ ปฏิกโรติ, อายตึ สํวรํ อาปชฺชตี”ติฯ ",
"pli-tv-kd17:3.7.12":	"อถ โข ภควา ตสฺส ปุริสสฺส อนุปุพฺพึ กถํ กเถสิ, เสยฺยถิทํ—",
"pli-tv-kd17:3.7.13":	"ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
"pli-tv-kd17:3.7.14":	"ยทา ตํ ภควา อญฺญาสิ กลฺลจิตฺตํ, มุทุจิตฺตํ, วินีวรณจิตฺตํ, อุทคฺคจิตฺตํ, ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา ตํ ปกาเสสิ—",
"pli-tv-kd17:3.7.15":	"ทุกฺขํ, สมุทยํ, นิโรธํ, มคฺคํฯ ",
"pli-tv-kd17:3.7.16":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเหยฺย; ",
"pli-tv-kd17:3.7.17":	"เอวเมว ตสฺส ปุริสสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd17:3.7.18":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd17:3.7.19":	"อถ โข โส ปุริโส ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd17:3.7.20":	"“อภิกฺกนฺตํ, ภนฺเต, อภิกฺกนฺตํ, ภนฺเตฯ ",
"pli-tv-kd17:3.7.21":	"เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย, ปฏิจฺฉนฺนํ วา วิวเรยฺย, มูฬฺหสฺส วา มคฺคํ อาจิกฺเขยฺย, อนฺธกาเร วา เตลปชฺโชตํ ธาเรยฺย—",
"pli-tv-kd17:3.7.22":	"‘จกฺขุมนฺโต รูปานิ ทกฺขนฺตี’ติ—",
"pli-tv-kd17:3.7.23":	"เอวเมวํ ภควตา อเนกปริยาเยน ธมฺโม ปกาสิโตฯ ",
"pli-tv-kd17:3.7.24":	"เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
"pli-tv-kd17:3.7.25":	"อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
"pli-tv-kd17:3.7.26":	"อถ โข ภควา ตํ ปุริสํ เอตทโวจ—",
"pli-tv-kd17:3.7.27":	"“มา โข ตฺวํ, อาวุโส, อิมินา มคฺเคน คจฺฉ, อิมินา มคฺเคน คจฺฉาหี”ติ อญฺเญน มคฺเคน อุโยฺยเชสิฯ ",
"pli-tv-kd17:3.8.1":	"อถ โข เต เทฺว ปุริสา—",
"pli-tv-kd17:3.8.2":	"“กึ นุ โข โส เอโก ปุริโส จิเรน อาคจฺฉตี”ติ—",
"pli-tv-kd17:3.8.3":	"ปฏิปถํ คจฺฉนฺตา อทฺทสาสุํ ภควนฺตํ อญฺญตรสฺมึ รุกฺขมูเล นิสินฺนํฯ ",
"pli-tv-kd17:3.8.4":	"ทิสฺวาน เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd17:3.8.5":	"เตสํ ภควา อนุปุพฺพึ กถํ กเถสิ …เป… ",
"pli-tv-kd17:3.8.6":	"อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd17:3.8.7":	"“อภิกฺกนฺตํ, ภนฺเต …เป… ",
"pli-tv-kd17:3.8.8":	"อุปาสเก โน ภควา ธาเรตุ อชฺชตคฺเค ปาณุเปตํ สรณํ คเต”ติฯ ",
"pli-tv-kd17:3.8.9":	"อถ โข ภควา เต ปุริเส เอตทโวจ—",
"pli-tv-kd17:3.8.10":	"“มา โข ตุเมฺห, อาวุโส, อิมินา มคฺเคน คจฺฉิตฺถ, อิมินา มคฺเคน คจฺฉถา”ติ อญฺเญน มคฺเคน อุโยฺยเชสิฯ ",
"pli-tv-kd17:3.8.11":	"อถ โข เต จตฺตาโร ปุริสา …เป… ",
"pli-tv-kd17:3.8.12":	"อถ โข เต อฏฺฐ ปุริสา …เป… ",
"pli-tv-kd17:3.8.13":	"อถ โข เต โสฬส ปุริสา—",
"pli-tv-kd17:3.8.14":	"กึ นุ โข เต อฏฺฐ ปุริสา จิเรน อาคจฺฉนฺตีติ—",
"pli-tv-kd17:3.8.15":	"ปฏิปถํ คจฺฉนฺตา อทฺทสาสุํ ภควนฺตํ อญฺญตรสฺมึ รุกฺขมูเล นิสินฺนํฯ ",
"pli-tv-kd17:3.8.16":	"ทิสฺวาน เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd17:3.8.17":	"เตสํ ภควา อนุปุพฺพึ กถํ กเถสิ, เสยฺยถิทํ—",
"pli-tv-kd17:3.8.18":	"ทานกถํ …เป… ",
"pli-tv-kd17:3.8.19":	"อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd17:3.8.20":	"“อภิกฺกนฺตํ, ภนฺเต …เป… ",
"pli-tv-kd17:3.8.21":	"อุปาสเก โน ภควา ธาเรตุ อชฺชตคฺเค ปาณุเปตํ สรณํ คเต”ติฯ ",
"pli-tv-kd17:3.8.22":	"อถ โข ภควา เต ปุริเส เอตทโวจ—",
"pli-tv-kd17:3.8.23":	"“มา โข ตุเมฺห, อาวุโส, อิมินา มคฺเคน คจฺฉิตฺถ, อิมินา มคฺเคน คจฺฉถา”ติ อญฺเญน มคฺเคน อุโยฺยเชสิฯ ",
"pli-tv-kd17:3.9.1":	"อถ โข โส เอโก ปุริโส เยน เทวทตฺโต เตนุปสงฺกมิ, อุปสงฺกมิตฺวา เทวทตฺตํ เอตทโวจ—",
"pli-tv-kd17:3.9.2":	"“นาหํ, ภนฺเต, สกฺโกมิ ตํ ภควนฺตํ ชีวิตา โวโรเปตุํ; ",
"pli-tv-kd17:3.9.3":	"มหิทฺธิโก โส ภควา มหานุภาโว”ติฯ ",
"pli-tv-kd17:3.9.4":	"“อลํ, อาวุโส; ",
"pli-tv-kd17:3.9.5":	"มา ตฺวํ สมณํ โคตมํ ชีวิตา โวโรเปสิฯ ",
"pli-tv-kd17:3.9.6":	"อหเมว สมณํ โคตมํ ชีวิตา โวโรเปสฺสามี”ติฯ ",
"pli-tv-kd17:3.9.7.0":	"๒ฯ๔ฯ โลหิตุปฺปาทกกมฺม ",
"pli-tv-kd17:3.9.7.1":	"เตน โข ปน สมเยน ภควา คิชฺฌกูฏสฺส ปพฺพตสฺส ฉายายํ จงฺกมติฯ ",
"pli-tv-kd17:3.9.8":	"อถ โข เทวทตฺโต คิชฺฌกูฏํ ปพฺพตํ อารุหิตฺวา มหตึ สิลํ ปวิชฺฌิ—",
"pli-tv-kd17:3.9.9":	"อิมาย สมณํ โคตมํ ชีวิตา โวโรเปสฺสามีติฯ ",
"pli-tv-kd17:3.9.10":	"เทฺว ปพฺพตกูฏา สมาคนฺตฺวา ตํ สิลํ สมฺปฏิจฺฉึสุฯ ",
"pli-tv-kd17:3.9.11":	"ตโต ปปติกา อุปฺปติตฺวา ภควโต ปาเท รุหิรํ อุปฺปาเทสิฯ ",
"pli-tv-kd17:3.9.12":	"อถ โข ภควา อุทฺธํ อุโลฺลเกตฺวา เทวทตฺตํ เอตทโวจ—",
"pli-tv-kd17:3.9.13":	"“พหุํ ตยา, โมฆปุริส, อปุญฺญํ ปสุตํ, ยํ ตฺวํ ทุฏฺฐจิตฺโต วธกจิตฺโต ตถาคตสฺส รุหิรํ อุปฺปาเทสี”ติฯ ",
"pli-tv-kd17:3.9.14":	"อถ โข ภควา ภิกฺขู อามนฺเตสิ—",
"pli-tv-kd17:3.9.15":	"“อิทํ, ภิกฺขเว, เทวทตฺเตน ปฐมํ อานนฺตริยํ กมฺมํ อุปจิตํ, ยํ ทุฏฺฐจิตฺเตน วธกจิตฺเตน ตถาคตสฺส รุหิรํ อุปฺปาทิตนฺ”ติฯ ",
"pli-tv-kd17:3.10.1":	"อโสฺสสุํ โข ภิกฺขู—",
"pli-tv-kd17:3.10.2":	"“เทวทตฺเตน กิร ภควโต วโธ ปยุตฺโต”ติฯ ",
"pli-tv-kd17:3.10.3":	"เต จ ภิกฺขู ภควโต วิหารสฺส ปริโต ปริโต จงฺกมนฺติ อุจฺจาสทฺทา มหาสทฺทา สชฺฌายํ กโรนฺตา, ภควโต รกฺขาวรณคุตฺติยาฯ ",
"pli-tv-kd17:3.10.4":	"อโสฺสสิ โข ภควา อุจฺจาสทฺทํ มหาสทฺทํ สชฺฌายสทฺทํฯ ",
"pli-tv-kd17:3.10.5":	"สุตฺวาน อายสฺมนฺตํ อานนฺทํ อามนฺเตสิ—",
"pli-tv-kd17:3.10.6":	"“กึ นุ โข โส, อานนฺท, อุจฺจาสทฺโท มหาสทฺโท สชฺฌายสทฺโท”ติ? ",
"pli-tv-kd17:3.10.7":	"“อโสฺสสุํ โข, ภนฺเต, ภิกฺขู—",
"pli-tv-kd17:3.10.8":	"‘เทวทตฺเตน กิร ภควโต วโธ ปยุตฺโต’ติฯ ",
"pli-tv-kd17:3.10.9":	"เต จ, ภนฺเต, ภิกฺขู ภควโต วิหารสฺส ปริโต ปริโต จงฺกมนฺติ อุจฺจาสทฺทา มหาสทฺทา สชฺฌายํ กโรนฺตา, ภควโต รกฺขาวรณคุตฺติยาฯ ",
"pli-tv-kd17:3.10.10":	"โส เอโส, ภควา, อุจฺจาสทฺโท มหาสทฺโท สชฺฌายสทฺโท”ติฯ ",
"pli-tv-kd17:3.10.11":	"“เตน หานนฺท, มม วจเนน เต ภิกฺขู อามนฺเตหิ—",
"pli-tv-kd17:3.10.12":	"สตฺถา อายสฺมนฺเต อามนฺเตตี”ติฯ ",
"pli-tv-kd17:3.10.13":	"“เอวํ, ภนฺเต”ติ โข อายสฺมา อานนฺโท ภควโต ปฏิสฺสุตฺวา เยน เต ภิกฺขู เตนุปสงฺกมิ, อุปสงฺกมิตฺวา เต ภิกฺขู เอตทโวจ—",
"pli-tv-kd17:3.10.14":	"“สตฺถา อายสฺมนฺเต อามนฺเตตี”ติฯ ",
"pli-tv-kd17:3.10.15":	"“เอวมาวุโส”ติ โข เต ภิกฺขู อายสฺมโต อานนฺทสฺส ปฏิสฺสุตฺวา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd17:3.10.16":	"เอกมนฺตํ นิสินฺเน โข เต ภิกฺขู ภควา เอตทโวจ—",
"pli-tv-kd17:3.10.17":	"“อฏฺฐานเมตํ, ภิกฺขเว, อนวกาโส, ยํ ปรูปกฺกเมน ตถาคตํ ชีวิตา โวโรเปยฺยฯ ",
"pli-tv-kd17:3.10.18":	"อนุปกฺกเมน, ภิกฺขเว, ตถาคตา ปรินิพฺพายนฺติฯ ",
"pli-tv-kd17:3.10.19":	"ปญฺจิเม, ภิกฺขเว, สตฺถาโร สนฺโต สํวิชฺชมานา โลกสฺมึฯ ",
"pli-tv-kd17:3.10.20":	"กตเม ปญฺจ? ",
"pli-tv-kd17:3.10.21":	"อิธ, ภิกฺขเว, เอกจฺโจ สตฺถา อปริสุทฺธสีโล สมาโน ‘ปริสุทฺธสีโลมฺหี’ติ ปฏิชานาติ ‘ปริสุทฺธํ เม สีลํ ปริโยทาตํ อสงฺกิลิฏฺฐนฺ’ติ จฯ ",
"pli-tv-kd17:3.10.22":	"ตเมนํ สาวกา เอวํ ชานนฺติ—",
"pli-tv-kd17:3.10.23":	"‘อยํ โข ภวํ สตฺถา อปริสุทฺธสีโล สมาโน “ปริสุทฺธสีโลมฺหี”ติ ปฏิชานาติ “ปริสุทฺธํ เม สีลํ ปริโยทาตํ อสงฺกิลิฏฺฐนฺ”ติ จฯ ",
"pli-tv-kd17:3.10.24":	"มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
"pli-tv-kd17:3.10.25":	"ยํ โข ปนสฺส อมนาปํ, กถํ นํ มยํ เตน สมุทาจเรยฺยาม? ",
"pli-tv-kd17:3.10.26":	"สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
"pli-tv-kd17:3.10.27":	"ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
"pli-tv-kd17:3.10.28":	"เอวรูปํ โข, ภิกฺขเว, สตฺถารํ สาวกา สีลโต รกฺขนฺติ; ",
"pli-tv-kd17:3.10.29":	"เอวรูโป จ ปน สตฺถา สาวเกหิ สีลโต รกฺขํ ปจฺจาสีสติฯ ",
"pli-tv-kd17:3.10.30":	"ปุน จปรํ, ภิกฺขเว, อิเธกจฺโจ สตฺถา อปริสุทฺธาชีโว สมาโน …เป… ",
"pli-tv-kd17:3.10.31":	"อปริสุทฺธธมฺมเทสโน สมาโน …เป… ",
"pli-tv-kd17:3.10.32":	"อปริสุทฺธเวยฺยากรโณ สมาโน …เป… ",
"pli-tv-kd17:3.10.33":	"อปริสุทฺธญาณทสฺสโน สมาโน ‘ปริสุทฺธญาณทสฺสโนมฺหี’ติ ปฏิชานาติ ‘ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ’ติ จฯ ",
"pli-tv-kd17:3.10.34":	"ตเมนํ สาวกา เอวํ ชานนฺติ—",
"pli-tv-kd17:3.10.35":	"‘อยํ โข ภวํ สตฺถา อปริสุทฺธญาณทสฺสโน สมาโน “ปริสุทฺธญาณทสฺสโนมฺหี”ติ ปฏิชานาติ “ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ”ติ จฯ ",
"pli-tv-kd17:3.10.36":	"มยญฺเจว โข ปน คิหีนํ อาโรเจยฺยาม, นาสฺสสฺส มนาปํฯ ",
"pli-tv-kd17:3.10.37":	"ยํ โข ปนสฺส อมนาปํ, กถํ น มยํ เตน สมุทาจเรยฺยาม? ",
"pli-tv-kd17:3.10.38":	"สมฺมนฺนติ โข ปน จีวรปิณฺฑปาตเสนาสนคิลานปฺปจฺจยเภสชฺชปริกฺขาเรน—",
"pli-tv-kd17:3.10.39":	"ยํ ตุโม กริสฺสติ, ตุโมว เตน ปญฺญายิสฺสตี’ติฯ ",
"pli-tv-kd17:3.10.40":	"เอวรูปํ โข, ภิกฺขเว, สตฺถารํ สาวกา ญาณทสฺสนโต รกฺขนฺติ; ",
"pli-tv-kd17:3.10.41":	"เอวรูโป จ ปน สตฺถา สาวเกหิ ญาณทสฺสนโต รกฺขํ ปจฺจาสีสติฯ ",
"pli-tv-kd17:3.10.42":	"อิเม โข, ภิกฺขเว, ปญฺจ สตฺถาโร สนฺโต สํวิชฺชมานา โลกสฺมึฯ ",
"pli-tv-kd17:3.10.43":	"อหํ โข ปน, ภิกฺขเว, ปริสุทฺธสีโล สมาโน ‘ปริสุทฺธสีโลมฺหี’ติ ปฏิชานามิ ‘ปริสุทฺธํ เม สีลํ ปริโยทาตํ อสงฺกิลิฏฺฐนฺ’ติ จฯ ",
"pli-tv-kd17:3.10.44":	"น จ มํ สาวกา สีลโต รกฺขนฺติ; ",
"pli-tv-kd17:3.10.45":	"น จาหํ สาวเกหิ สีลโต รกฺขํ ปจฺจาสีสามิฯ ",
"pli-tv-kd17:3.10.46":	"อหํ โข ปน, ภิกฺขเว, ปริสุทฺธาชีโว สมาโน …เป… ",
"pli-tv-kd17:3.10.47":	"ปริสุทฺธธมฺมเทสโน สมาโน …เป… ",
"pli-tv-kd17:3.10.48":	"ปริสุทฺธเวยฺยากรโณ สมาโน …เป… ",
"pli-tv-kd17:3.10.49":	"ปริสุทฺธญาณทสฺสโน สมาโน “ปริสุทฺธญาณทสฺสโนมฺหี”ติ ปฏิชานามิ “ปริสุทฺธํ เม ญาณทสฺสนํ ปริโยทาตํ อสงฺกิลิฏฺฐนฺ”ติ จ, น จ มํ สาวกา ญาณทสฺสนโต รกฺขนฺติ, น จาหํ สาวเกหิ ญาณทสฺสนโต รกฺขํ ปจฺจาสีสามิฯ ",
"pli-tv-kd17:3.10.50":	"“อฏฺฐานเมตํ, ภิกฺขเว, อนวกาโส, ยํ ปรูปกฺกเมน ตถาคตํ ชีวิตา โวโรเปยฺยฯ ",
"pli-tv-kd17:3.10.51":	"อนุปกฺกเมน, ภิกฺขเว, ตถาคตา ปรินิพฺพายนฺติฯ ",
"pli-tv-kd17:3.10.52":	"คจฺฉถ ตุเมฺห, ภิกฺขเว, ยถาวิหารํฯ ",
"pli-tv-kd17:3.10.53":	"อรกฺขิยา, ภิกฺขเว, ตถาคตา”ติฯ ",
"pli-tv-kd17:3.11.0":	"๒ฯ๕ฯ นาฬาคิริเปสน ",
"pli-tv-kd17:3.11.1":	"เตน โข ปน สมเยน ราชคเห นาฬาคิริ นาม หตฺถี จณฺโฑ โหติ, มนุสฺสฆาตโกฯ ",
"pli-tv-kd17:3.11.2":	"อถ โข เทวทตฺโต ราชคหํ ปวิสิตฺวา หตฺถิสาลํ คนฺตฺวา หตฺถิภณฺเฑ เอตทโวจ—",
"pli-tv-kd17:3.11.3":	"“มยํ โข, ภเณ, ราชญาตกา นาม ปฏิพลา นีจฏฺฐานิยํ อุจฺจฏฺฐาเน ฐเปตุํ, ภตฺตมฺปิ เวตนมฺปิ วฑฺฒาเปตุํฯ ",
"pli-tv-kd17:3.11.4":	"เตน หิ, ภเณ, ยทา สมโณ โคตโม อิมํ รจฺฉํ ปฏิปนฺโน โหติ, ตทา อิมํ นาฬาคิรึ หตฺถึ มุญฺเจตฺวา อิมํ รจฺฉํ ปฏิปาเทถา”ติฯ ",
"pli-tv-kd17:3.11.5":	"“เอวํ, ภนฺเต”ติ โข เต หตฺถิภณฺฑา เทวทตฺตสฺส ปจฺจโสฺสสุํฯ ",
"pli-tv-kd17:3.11.6":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย สมฺพหุเลหิ ภิกฺขูหิ สทฺธึ ราชคหํ ปิณฺฑาย ปาวิสิฯ ",
"pli-tv-kd17:3.11.7":	"อถ โข ภควา ตํ รจฺฉํ ปฏิปชฺชิฯ ",
"pli-tv-kd17:3.11.8":	"อทฺทสาสุํ โข เต หตฺถิภณฺฑา ภควนฺตํ ตํ รจฺฉํ ปฏิปนฺนํฯ ",
"pli-tv-kd17:3.11.9":	"ทิสฺวาน นาฬาคิรึ หตฺถึ มุญฺจิตฺวา ตํ รจฺฉํ ปฏิปาเทสุํฯ ",
"pli-tv-kd17:3.11.10":	"อทฺทสา โข นาฬาคิริ หตฺถี ภควนฺตํ ทูรโตว อาคจฺฉนฺตํฯ ",
"pli-tv-kd17:3.11.11":	"ทิสฺวาน โสณฺฑํ อุสฺสาเปตฺวา ปหฏฺฐกณฺณวาโล เยน ภควา เตน อภิธาวิฯ ",
"pli-tv-kd17:3.11.12":	"อทฺทสาสุํ โข เต ภิกฺขู นาฬาคิรึ หตฺถึ ทูรโตว อาคจฺฉนฺตํฯ ",
"pli-tv-kd17:3.11.13":	"ทิสฺวาน ภควนฺตํ เอตทโวจุํ—",
"pli-tv-kd17:3.11.14":	"“อยํ, ภนฺเต, นาฬาคิริ หตฺถี จณฺโฑ มนุสฺสฆาตโก อิมํ รจฺฉํ ปฏิปนฺโนฯ ",
"pli-tv-kd17:3.11.15":	"ปฏิกฺกมตุ, ภนฺเต, ภควา; ",
"pli-tv-kd17:3.11.16":	"ปฏิกฺกมตุ สุคโต”ติฯ ",
"pli-tv-kd17:3.11.17":	"“อาคจฺฉถ, ภิกฺขเว, มา ภายิตฺถฯ ",
"pli-tv-kd17:3.11.18":	"อฏฺฐานเมตํ, ภิกฺขเว, อนวกาโส, ยํ ปรูปกฺกเมน ตถาคตํ ชีวิตา โวโรเปยฺยฯ ",
"pli-tv-kd17:3.11.19":	"อนุปกฺกเมน, ภิกฺขเว, ตถาคตา ปรินิพฺพายนฺตี”ติฯ ",
"pli-tv-kd17:3.11.20":	"ทุติยมฺปิ โข เต ภิกฺขู …เป… ",
"pli-tv-kd17:3.11.21":	"ตติยมฺปิ โข เต ภิกฺขู ภควนฺตํ เอตทโวจุํ—",
"pli-tv-kd17:3.11.22":	"“อยํ, ภนฺเต, นาฬาคิริ หตฺถี จณฺโฑ มนุสฺสฆาตโก อิมํ รจฺฉํ ปฏิปนฺโนฯ ",
"pli-tv-kd17:3.11.23":	"ปฏิกฺกมตุ, ภนฺเต, ภควา; ",
"pli-tv-kd17:3.11.24":	"ปฏิกฺกมตุ สุคโต”ติฯ ",
"pli-tv-kd17:3.11.25":	"“อาคจฺฉถ, ภิกฺขเว, มา ภายิตฺถฯ ",
"pli-tv-kd17:3.11.26":	"อฏฺฐานเมตํ, ภิกฺขเว, อนวกาโส, ยํ ปรูปกฺกเมน ตถาคตํ ชีวิตา โวโรเปยฺยฯ ",
"pli-tv-kd17:3.11.27":	"อนุปกฺกเมน, ภิกฺขเว, ตถาคตา ปรินิพฺพายนฺตี”ติฯ ",
"pli-tv-kd17:3.12.1":	"เตน โข ปน สมเยน มนุสฺสา ปาสาเทสุปิ หมฺมิเยสุปิ ฉทเนสุปิ อารุฬฺหา อจฺฉนฺติฯ ",
"pli-tv-kd17:3.12.2":	"ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน, เต เอวมาหํสุ—",
"pli-tv-kd17:3.12.3":	"“อภิรูโป วต, โภ, มหาสมโณ นาเคน วิเหฐียิสฺสตี”ติฯ ",
"pli-tv-kd17:3.12.4":	"เย ปน เต มนุสฺสา สทฺธา ปสนฺนา ปณฺฑิตา พฺยตฺตา พุทฺธิมนฺโต, เต เอวมาหํสุ—",
"pli-tv-kd17:3.12.5":	"“นจิรสฺสํ วต, โภ, นาโค นาเคน สงฺคาเมสฺสตี”ติฯ ",
"pli-tv-kd17:3.12.6":	"อถ โข ภควา นาฬาคิรึ หตฺถึ เมตฺเตน จิตฺเตน ผริฯ ",
"pli-tv-kd17:3.12.7":	"อถ โข นาฬาคิริ หตฺถี ภควโต เมตฺเตน จิตฺเตน ผุฏฺโฐ โสณฺฑํ โอโรเปตฺวา เยน ภควา เตนุปสงฺกมิ, อุปสงฺกมิตฺวา ภควโต ปุรโต อฏฺฐาสิฯ ",
"pli-tv-kd17:3.12.8":	"อถ โข ภควา ทกฺขิเณน หตฺเถน นาฬาคิริสฺส หตฺถิสฺส กุมฺภํ ปรามสนฺโต นาฬาคิรึ หตฺถึ อิมาหิ คาถาหิ อชฺฌภาสิ—",
"pli-tv-kd17:3.12.9":	"“มา กุญฺชร นาคมาสโท, ",
"pli-tv-kd17:3.12.10":	"ทุกฺขญฺหิ กุญฺชร นาคมาสโท; ",
"pli-tv-kd17:3.12.11":	"น หิ นาคหตสฺส กุญฺชร, ",
"pli-tv-kd17:3.12.12":	"สุคติ โหติ อิโต ปรํ ยโตฯ ",
"pli-tv-kd17:3.12.13":	"มา จ มโท มา จ ปมาโท, ",
"pli-tv-kd17:3.12.14":	"น หิ ปมตฺตา สุคตึ วชนฺติ เต; ",
"pli-tv-kd17:3.12.15":	"ตฺวญฺเญว ตถา กริสฺสสิ, ",
"pli-tv-kd17:3.12.16":	"เยน ตฺวํ สุคตึ คมิสฺสสี”ติฯ ",
"pli-tv-kd17:3.12.17":	"อถ โข นาฬาคิริ หตฺถี โสณฺฑาย ภควโต ปาทปํสูนิ คเหตฺวา อุปริมุทฺธนิ อากิริตฺวา ปฏิกุฏิโยว โอสกฺกิ, ยาว ภควนฺตํ อทฺทกฺขิฯ ",
"pli-tv-kd17:3.12.18":	"อถ โข นาฬาคิริ หตฺถี หตฺถิสาลํ คนฺตฺวา สเก ฐาเน อฏฺฐาสิฯ ",
"pli-tv-kd17:3.12.19":	"ตถา ทนฺโต จ ปน นาฬาคิริ หตฺถี อโหสิฯ ",
"pli-tv-kd17:3.12.20":	"เตน โข ปน สมเยน มนุสฺสา อิมํ คาถํ คายนฺติ—",
"pli-tv-kd17:3.12.21":	"“ทณฺเฑเนเก ทมยนฺติ, ",
"pli-tv-kd17:3.12.22":	"องฺกุเสหิ กสาหิ จ; ",
"pli-tv-kd17:3.12.23":	"อทณฺเฑน อสตฺเถน, ",
"pli-tv-kd17:3.12.24":	"นาโค ทนฺโต มเหสินา”ติฯ ",
"pli-tv-kd17:3.13.1":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd17:3.13.2":	"“ยาว ปาโป อยํ เทวทตฺโต, อลกฺขิโก, ยตฺร หิ นาม สมณสฺส โคตมสฺส เอวํมหิทฺธิกสฺส เอวํมหานุภาวสฺส วธาย ปรกฺกมิสฺสตี”ติฯ ",
"pli-tv-kd17:3.13.3":	"เทวทตฺตสฺส ลาภสกฺกาโร ปริหายิฯ ",
"pli-tv-kd17:3.13.4":	"ภควโต จ ลาภสกฺกาโร อภิวฑฺฒิฯ ",
"pli-tv-kd17:3.13.5.0":	"๒ฯ๖ฯ ปญฺจวตฺถุยาจนกถา ",
"pli-tv-kd17:3.13.5.1":	"เตน โข ปน สมเยน เทวทตฺโต ปริหีนลาภสกฺกาโร สปริโส กุเลสุ วิญฺญาเปตฺวา วิญฺญาเปตฺวา ภุญฺชติฯ ",
"pli-tv-kd17:3.13.6":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd17:3.13.7":	"“กถญฺหิ นาม สมณา สกฺยปุตฺติยา กุเลสุ วิญฺญาเปตฺวา วิญฺญาเปตฺวา ภุญฺชิสฺสนฺติฯ ",
"pli-tv-kd17:3.13.8":	"กสฺส สมฺปนฺนํ น มนาปํ, กสฺส สาทุํ น รุจฺจตี”ติฯ ",
"pli-tv-kd17:3.13.9":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd17:3.13.10":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd17:3.13.11":	"“กถญฺหิ นาม เทวทตฺโต สปริโส กุเลสุ วิญฺญาเปตฺวา วิญฺญาเปตฺวา ภุญฺชิสฺสตี”ติฯ ",
"pli-tv-kd17:3.13.12":	"ภควโต เอตมตฺถํ อาโรเจสุํ …เป… ",
"pli-tv-kd17:3.13.13":	"“สจฺจํ กิร ตฺวํ, เทวทตฺต, สปริโส กุเลสุ วิญฺญาเปตฺวา วิญฺญาเปตฺวา ภุญฺชสี”ติ? ",
"pli-tv-kd17:3.13.14":	"“สจฺจํ, ภควา”ติ …เป… ",
"pli-tv-kd17:3.13.15":	"วิครหิตฺวา …เป… ",
"pli-tv-kd17:3.13.16":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd17:3.13.17":	"“เตน หิ, ภิกฺขเว, ภิกฺขูนํ กุเลสุ ติกโภชนํ ปญฺญเปสฺสามิ ตโย อตฺถวเส ปฏิจฺจ—",
"pli-tv-kd17:3.13.18":	"ทุมฺมงฺกูนํ ปุคฺคลานํ นิคฺคหาย; ",
"pli-tv-kd17:3.13.19":	"เปสลานํ ภิกฺขูนํ ผาสุวิหาราย, ‘มา ปาปิจฺฉา ปกฺขํ นิสฺสาย สงฺฆํ ภินฺเทยฺยุนฺ’ติ; ",
"pli-tv-kd17:3.13.20":	"กุลานุทฺทยาย จฯ ",
"pli-tv-kd17:3.13.21":	"คณโภชเน ยถาธมฺโม กาเรตพฺโพ”ติฯ ",
"pli-tv-kd17:3.14.1":	"อถ โข เทวทตฺโต เยน โกกาลิโก กฏโมทกติสฺสโก ขณฺฑเทวิยา ปุตฺโต สมุทฺททตฺโต เตนุปสงฺกมิ, อุปสงฺกมิตฺวา โกกาลิกํ กฏโมทกติสฺสกํ ขณฺฑเทวิยา ปุตฺตํ สมุทฺททตฺตํ เอตทโวจ—",
"pli-tv-kd17:3.14.2":	"“เอถ, มยํ, อาวุโส, สมณสฺส โคตมสฺส สงฺฆเภทํ กริสฺสาม จกฺกเภทนฺ”ติฯ ",
"pli-tv-kd17:3.14.3":	"เอวํ วุตฺเต, โกกาลิโก เทวทตฺตํ เอตทโวจ—",
"pli-tv-kd17:3.14.4":	"“สมโณ โข, อาวุโส, โคตโม มหิทฺธิโก มหานุภาโวฯ ",
"pli-tv-kd17:3.14.5":	"กถํ มยํ สมณสฺส โคตมสฺส สงฺฆเภทํ กริสฺสาม จกฺกเภทนฺ”ติ? ",
"pli-tv-kd17:3.14.6":	"“เอถ, มยํ, อาวุโส, สมณํ โคตมํ อุปสงฺกมิตฺวา ปญฺจ วตฺถูนิ ยาจิสฺสาม—",
"pli-tv-kd17:3.14.7":	"‘ภควา, ภนฺเต, อเนกปริยาเยน อปฺปิจฺฉสฺส สนฺตุฏฺฐสฺส สเลฺลขสฺส ธุตสฺส ปาสาทิกสฺส อปจยสฺส วีริยารมฺภสฺส วณฺณวาทีฯ ",
"pli-tv-kd17:3.14.8":	"อิมานิ, ภนฺเต, ปญฺจ วตฺถูนิ อเนกปริยาเยน อปฺปิจฺฉตาย สนฺตุฏฺฐิยา สเลฺลขาย ธุตตาย ปาสาทิกตาย อปจยาย วีริยารมฺภาย สํวตฺตนฺติฯ ",
"pli-tv-kd17:3.14.9":	"สาธุ, ภนฺเต, ภิกฺขู ยาวชีวํ อารญฺญิกา อสฺสุ; โย คามนฺตํ โอสเรยฺย, วชฺชํ นํ ผุเสยฺยฯ ",
"pli-tv-kd17:3.14.10":	"ยาวชีวํ ปิณฺฑปาติกา อสฺสุ; โย นิมนฺตนํ สาทิเยยฺย, วชฺชํ นํ ผุเสยฺยฯ ",
"pli-tv-kd17:3.14.11":	"ยาวชีวํ ปํสุกูลิกา อสฺสุ; โย คหปติจีวรํ สาทิเยยฺย, วชฺชํ นํ ผุเสยฺยฯ ",
"pli-tv-kd17:3.14.12":	"ยาวชีวํ รุกฺขมูลิกา อสฺสุ; โย ฉนฺนํ อุปคจฺเฉยฺย, วชฺชํ นํ ผุเสยฺยฯ ",
"pli-tv-kd17:3.14.13":	"ยาวชีวํ มจฺฉมํสํ น ขาเทยฺยุํ; โย มจฺฉมํสํ ขาเทยฺย, วชฺชํ นํ ผุเสยฺยา’ติฯ ",
"pli-tv-kd17:3.14.14":	"อิมานิ ปญฺจ วตฺถูนิ สมโณ โคตโม นานุชานิสฺสติฯ ",
"pli-tv-kd17:3.14.15":	"เต มยํ อิเมหิ ปญฺจหิ วตฺถูหิ ชนํ สญฺญาเปสฺสามา”ติฯ ",
"pli-tv-kd17:3.14.16":	"“สกฺกา โข, อาวุโส, อิเมหิ ปญฺจหิ วตฺถูหิ สมณสฺส โคตมสฺส สงฺฆเภโท กาตุํ จกฺกเภโทฯ ",
"pli-tv-kd17:3.14.17":	"ลูขปฺปสนฺนา หิ, อาวุโส, มนุสฺสา”ติฯ ",
"pli-tv-kd17:3.15.1":	"อถ โข เทวทตฺโต สปริโส เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd17:3.15.2":	"เอกมนฺตํ นิสินฺโน โข เทวทตฺโต ภควนฺตํ เอตทโวจ—",
"pli-tv-kd17:3.15.3":	"“ภควา, ภนฺเต, อเนกปริยาเยน อปฺปิจฺฉสฺส สนฺตุฏฺฐสฺส สเลฺลขสฺส ธุตสฺส ปาสาทิกสฺส อปจยสฺส วีริยารมฺภสฺส วณฺณวาทีฯ ",
"pli-tv-kd17:3.15.4":	"อิมานิ, ภนฺเต, ปญฺจ วตฺถูนิ อเนกปริยาเยน อปฺปิจฺฉตาย สนฺตุฏฺฐิยา สเลฺลขาย ธุตตาย ปาสาทิกตาย อปจยาย วีริยารมฺภาย สํวตฺตนฺติฯ ",
"pli-tv-kd17:3.15.5":	"สาธุ, ภนฺเต, ภิกฺขู ยาวชีวํ อารญฺญิกา อสฺสุ; โย คามนฺตํ โอสเรยฺย, วชฺชํ นํ ผุเสยฺยฯ ",
"pli-tv-kd17:3.15.6":	"ยาวชีวํ ปิณฺฑปาติกา อสฺสุ; โย นิมนฺตนํ สาทิเยยฺย, วชฺชํ นํ ผุเสยฺยฯ ",
"pli-tv-kd17:3.15.7":	"ยาวชีวํ ปํสุกูลิกา อสฺสุ; โย คหปติจีวรํ สาทิเยยฺย, วชฺชํ นํ ผุเสยฺยฯ ",
"pli-tv-kd17:3.15.8":	"ยาวชีวํ รุกฺขมูลิกา อสฺสุ; โย ฉนฺนํ อุปคจฺเฉยฺย, วชฺชํ นํ ผุเสยฺยฯ ",
"pli-tv-kd17:3.15.9":	"ยาวชีวํ มจฺฉมํสํ น ขาเทยฺยุํ; โย มจฺฉมํสํ ขาเทยฺย, วชฺชํ นํ ผุเสยฺยา”ติฯ ",
"pli-tv-kd17:3.15.10":	"“อลํ, เทวทตฺตฯ ",
"pli-tv-kd17:3.15.11":	"โย อิจฺฉติ, อารญฺญิโก โหตุ; โย อิจฺฉติ, คามนฺเต วิหรตุฯ ",
"pli-tv-kd17:3.15.12":	"โย อิจฺฉติ, ปิณฺฑปาติโก โหตุ; โย อิจฺฉติ, นิมนฺตนํ สาทิยตุฯ ",
"pli-tv-kd17:3.15.13":	"โย อิจฺฉติ, ปํสุกูลิโก โหตุ; โย อิจฺฉติ, คหปติจีวรํ สาทิยตุฯ ",
"pli-tv-kd17:3.15.14":	"อฏฺฐมาเส โข มยา, เทวทตฺต, รุกฺขมูลเสนาสนํ อนุญฺญาตํ; ",
"pli-tv-kd17:3.15.15":	"ติโกฏิปริสุทฺธํ มจฺฉมํสํ—",
"pli-tv-kd17:3.15.16":	"อทิฏฺฐํ, อสฺสุตํ, อปริสงฺกิตนฺ”ติฯ ",
"pli-tv-kd17:3.15.17":	"อถ โข เทวทตฺโต—",
"pli-tv-kd17:3.15.18":	"“น ภควา อิมานิ ปญฺจ วตฺถูนิ อนุชานาตี”ติ—",
"pli-tv-kd17:3.15.19":	"หฏฺโฐ อุทคฺโค สปริโส อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd17:3.15.20":	"อถ โข เทวทตฺโต สปริโส ราชคหํ ปวิสิตฺวา ปญฺจหิ วตฺถูหิ ชนํ สญฺญาเปสิ—",
"pli-tv-kd17:3.15.21":	"“มยํ, อาวุโส, สมณํ โคตมํ อุปสงฺกมิตฺวา ปญฺจ วตฺถูนิ ยาจิมฺหา—",
"pli-tv-kd17:3.15.22":	"‘ภควา, ภนฺเต, อเนกปริยาเยน อปฺปิจฺฉสฺส …เป… ",
"pli-tv-kd17:3.15.23":	"วีริยารมฺภสฺส วณฺณวาทีฯ ",
"pli-tv-kd17:3.15.24":	"อิมานิ, ภนฺเต, ปญฺจ วตฺถูนิ อเนกปริยาเยน อปฺปิจฺฉตาย …เป… ",
"pli-tv-kd17:3.15.25":	"วีริยารมฺภาย สํวตฺตนฺติฯ ",
"pli-tv-kd17:3.15.26":	"สาธุ, ภนฺเต, ภิกฺขู ยาวชีวํ อารญฺญิกา อสฺสุ; โย คามนฺตํ โอสเรยฺย, วชฺชํ นํ ผุเสยฺย …เป… ",
"pli-tv-kd17:3.15.27":	"ยาวชีวํ มจฺฉมํสํ น ขาเทยฺยุํ; โย มจฺฉมํสํ ขาเทยฺย, วชฺชํ นํ ผุเสยฺยา’ติฯ ",
"pli-tv-kd17:3.15.28":	"อิมานิ ปญฺจ วตฺถูนิ สมโณ โคตโม นานุชานาติฯ ",
"pli-tv-kd17:3.15.29":	"เต มยํ อิเมหิ ปญฺจหิ วตฺถูหิ สมาทาย วตฺตามา”ติฯ ",
"pli-tv-kd17:3.16.1":	"ตตฺถ เย เต มนุสฺสา อสฺสทฺธา อปฺปสนฺนา ทุพฺพุทฺธิโน, เต เอวมาหํสุ—",
"pli-tv-kd17:3.16.2":	"“อิเม โข สมณา สกฺยปุตฺติยา ธุตา สเลฺลขวุตฺติโนฯ ",
"pli-tv-kd17:3.16.3":	"สมโณ ปน โคตโม พาหุลฺลิโก พาหุลฺลาย เจเตตี”ติฯ ",
"pli-tv-kd17:3.16.4":	"เย ปน เต มนุสฺสา สทฺธา ปสนฺนา ปณฺฑิตา พฺยตฺตา พุทฺธิมนฺโต, เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd17:3.16.5":	"“กถญฺหิ นาม เทวทตฺโต ภควโต สงฺฆเภทาย ปรกฺกมิสฺสติ จกฺกเภทายา”ติฯ ",
"pli-tv-kd17:3.16.6":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd17:3.16.7":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd17:3.16.8":	"“กถญฺหิ นาม เทวทตฺโต สงฺฆเภทาย ปรกฺกมิสฺสติ จกฺกเภทายา”ติฯ ",
"pli-tv-kd17:3.16.9":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd17:3.16.10":	"“สจฺจํ กิร ตฺวํ, เทวทตฺต, สงฺฆเภทาย ปรกฺกมสิ จกฺกเภทายา”ติ? ",
"pli-tv-kd17:3.16.11":	"“สจฺจํ, ภควา”ติฯ ",
"pli-tv-kd17:3.16.12":	"“อลํ, เทวทตฺตฯ ",
"pli-tv-kd17:3.16.13":	"มา เต รุจฺจิ สงฺฆเภโทฯ ",
"pli-tv-kd17:3.16.14":	"ครุโก โข, เทวทตฺต, สงฺฆเภโทฯ ",
"pli-tv-kd17:3.16.15":	"โย โข, เทวทตฺต, สมคฺคํ สงฺฆํ ภินฺทติ, กปฺปฏฺฐิกํ กิพฺพิสํ ปสวติ, กปฺปํ นิรยมฺหิ ปจฺจติฯ ",
"pli-tv-kd17:3.16.16":	"โย จ โข, เทวทตฺต, ภินฺนํ สงฺฆํ สมคฺคํ กโรติ, พฺรหฺมํ ปุญฺญํ ปสวติ, กปฺปํ สคฺคมฺหิ โมทติฯ ",
"pli-tv-kd17:3.16.17":	"อลํ, เทวทตฺตฯ ",
"pli-tv-kd17:3.16.18":	"มา เต รุจฺจิ สงฺฆเภโทฯ ",
"pli-tv-kd17:3.16.19":	"ครุโก โข, เทวทตฺต, สงฺฆเภโท”ติฯ ",
"pli-tv-kd17:3.17.1":	"อถ โข อายสฺมา อานนฺโท ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปิณฺฑาย ปาวิสิฯ ",
"pli-tv-kd17:3.17.2":	"อทฺทสา โข เทวทตฺโต อายสฺมนฺตํ อานนฺทํ ราชคเห ปิณฺฑาย จรนฺตํฯ ",
"pli-tv-kd17:3.17.3":	"ทิสฺวาน เยนายสฺมา อานนฺโท เตนุปสงฺกมิ, อุปสงฺกมิตฺวา อายสฺมนฺตํ อานนฺทํ เอตทโวจ—",
"pli-tv-kd17:3.17.4":	"“อชฺชตคฺเคทานาหํ, อาวุโส อานนฺท, อญฺญเตฺรว ภควตา, อญฺญเตฺรว ภิกฺขุสงฺฆา, อุโปสถํ กริสฺสามิ สงฺฆกมฺมํ กริสฺสามี”ติฯ ",
"pli-tv-kd17:3.17.5":	"อถ โข อายสฺมา อานนฺโท ราชคเห ปิณฺฑาย จริตฺวา ปจฺฉาภตฺตํ ปิณฺฑปาตปฏิกฺกนฺโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd17:3.17.6":	"เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ—",
"pli-tv-kd17:3.17.7":	"“อิธาหํ, ภนฺเต, ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปิณฺฑาย ปาวิสึฯ ",
"pli-tv-kd17:3.17.8":	"อทฺทสา โข มํ, ภนฺเต, เทวทตฺโต ราชคเห ปิณฺฑาย จรนฺตํฯ ",
"pli-tv-kd17:3.17.9":	"ทิสฺวาน เยนาหํ เตนุปสงฺกมิ, อุปสงฺกมิตฺวา มํ เอตทโวจ—",
"pli-tv-kd17:3.17.10":	"‘อชฺชตคฺเคทานาหํ, อาวุโส อานนฺท, อญฺญเตฺรว ภควตา, อญฺญเตฺรว ภิกฺขุสงฺฆา, อุโปสถํ กริสฺสามิ สงฺฆกมฺมํ กริสฺสามี’ติฯ ",
"pli-tv-kd17:3.17.11":	"อชฺชตคฺเค, ภนฺเต, เทวทตฺโต สงฺฆํ ภินฺทิสฺสตี”ติฯ ",
"pli-tv-kd17:3.17.12":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd17:3.17.13":	"“สุกรํ สาธุนา สาธุํ, ",
"pli-tv-kd17:3.17.14":	"สาธุํ ปาเปน ทุกฺกรํ; ",
"pli-tv-kd17:3.17.15":	"ปาปํ ปาเปน สุกรํ, ",
"pli-tv-kd17:3.17.16":	"ปาปมริเยหิ ทุกฺกรนฺ”ติฯ ",
"pli-tv-kd17:3.17.17":	"ทุติยภาณวาโร นิฏฺฐิโตฯ ",
"pli-tv-kd17:4.1.0":	"๓ฯ๑ฯ สงฺฆเภทกถา ",
"pli-tv-kd17:4.1.1":	"อถ โข เทวทตฺโต ตทหุโปสเถ อุฏฺฐายาสนา สลากํ คาเหสิ—",
"pli-tv-kd17:4.1.2":	"“มยํ, อาวุโส, สมณํ โคตมํ อุปสงฺกมิตฺวา ปญฺจ วตฺถูนิ ยาจิมฺหา—",
"pli-tv-kd17:4.1.3":	"‘ภควา, ภนฺเต, อเนกปริยาเยน อปฺปิจฺฉสฺส …เป… ",
"pli-tv-kd17:4.1.4":	"วีริยารมฺภสฺส วณฺณวาทีฯ ",
"pli-tv-kd17:4.1.5":	"อิมานิ, ภนฺเต, ปญฺจ วตฺถูนิ อเนกปริยาเยน อปฺปิจฺฉตาย …เป… ",
"pli-tv-kd17:4.1.6":	"วีริยารมฺภาย สํวตฺตนฺติฯ ",
"pli-tv-kd17:4.1.7.1":	"สาธุ, ภนฺเต, ภิกฺขู ยาวชีวํ อารญฺญิกา อสฺสุ; โย คามนฺตํ โอสเรยฺย, วชฺชํ นํ ผุเสยฺย …เป… ",
"pli-tv-kd17:4.1.8":	"ยาวชีวํ มจฺฉมํสํ น ขาเทยฺยุํ; โย มจฺฉมํสํ ขาเทยฺย, วชฺชํ นํ ผุเสยฺยา’ติฯ ",
"pli-tv-kd17:4.1.9":	"อิมานิ ปญฺจ วตฺถูนิ สมโณ โคตโม นานุชานาติฯ ",
"pli-tv-kd17:4.1.10":	"เต มยํ อิเมหิ ปญฺจหิ วตฺถูหิ สมาทาย วตฺตามฯ ",
"pli-tv-kd17:4.1.11":	"ยสฺสายสฺมโต อิมานิ ปญฺจ วตฺถูนิ ขมนฺติ, โส สลากํ คณฺหาตู”ติฯ ",
"pli-tv-kd17:4.1.12":	"เตน โข ปน สมเยน เวสาลิกา วชฺชิปุตฺตกา ปญฺจมตฺตานิ ภิกฺขุสตานิ นวกา เจว โหนฺติ อปฺปกตญฺญุโน จฯ ",
"pli-tv-kd17:4.1.13":	"เต—“อยํ ธมฺโม, อยํ วินโย, อิทํ สตฺถุสาสนนฺ”ติ สลากํ คณฺหึสุฯ ",
"pli-tv-kd17:4.1.14":	"อถ โข เทวทตฺโต สงฺฆํ ภินฺทิตฺวา ปญฺจมตฺตานิ ภิกฺขุสตานิ อาทาย เยน คยาสีสํ เตน ปกฺกามิฯ ",
"pli-tv-kd17:4.1.15":	"อถ โข สาริปุตฺตโมคฺคลฺลานา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd17:4.1.16":	"เอกมนฺตํ นิสินฺโน โข อายสฺมา สาริปุตฺโต ภควนฺตํ เอตทโวจ—",
"pli-tv-kd17:4.1.17":	"“เทวทตฺโต, ภนฺเต, สงฺฆํ ภินฺทิตฺวา ปญฺจมตฺตานิ ภิกฺขุสตานิ อาทาย เยน คยาสีสํ เตน ปกฺกนฺโต”ติฯ ",
"pli-tv-kd17:4.1.18":	"“น หิ นาม ตุมฺหากํ, สาริปุตฺตา, เตสุ นวเกสุ ภิกฺขูสุ การุญฺญมฺปิ ภวิสฺสติ? ",
"pli-tv-kd17:4.1.19":	"คจฺฉถ ตุเมฺห, สาริปุตฺตา, ปุรา เต ภิกฺขู อนยพฺยสนํ อาปชฺชนฺตี”ติฯ ",
"pli-tv-kd17:4.1.20":	"“เอวํ, ภนฺเต”ติ โข สาริปุตฺตโมคฺคลฺลานา ภควโต ปฏิสฺสุตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา เยน คยาสีสํ เตนุปสงฺกมึสุฯ ",
"pli-tv-kd17:4.1.21":	"เตน โข ปน สมเยน อญฺญตโร ภิกฺขุ ภควโต อวิทูเร โรทมาโน ฐิโต โหติฯ ",
"pli-tv-kd17:4.1.22":	"อถ โข ภควา ตํ ภิกฺขุํ เอตทโวจ—",
"pli-tv-kd17:4.1.23":	"“กิสฺส ตฺวํ, ภิกฺขุ, โรทสี”ติ? ",
"pli-tv-kd17:4.1.24":	"“เยปิ เต, ภนฺเต, ภควโต อคฺคสาวกา สาริปุตฺตโมคฺคลฺลานา เตปิ เทวทตฺตสฺส สนฺติเก คจฺฉนฺติ เทวทตฺตสฺส ธมฺมํ โรเจนฺตา”ติฯ ",
"pli-tv-kd17:4.1.25":	"“อฏฺฐานเมตํ, ภิกฺขุ, อนวกาโส, ยํ สาริปุตฺตโมคฺคลฺลานา เทวทตฺตสฺส ธมฺมํ โรเจยฺยุํ, อปิ จ เต คตา ภิกฺขูนํ สญฺญตฺติยา”ติฯ ",
"pli-tv-kd17:4.2.1":	"เตน โข ปน สมเยน เทวทตฺโต มหติยา ปริสาย ปริวุโต ธมฺมํ เทเสนฺโต นิสินฺโน โหติฯ ",
"pli-tv-kd17:4.2.2":	"อทฺทสา โข เทวทตฺโต สาริปุตฺตโมคฺคลฺลาเน ทูรโตว อาคจฺฉนฺเตฯ ",
"pli-tv-kd17:4.2.3":	"ทิสฺวาน ภิกฺขู อามนฺเตสิ—",
"pli-tv-kd17:4.2.4":	"“ปสฺสถ, ภิกฺขเว, ยาว สฺวากฺขาโต มยา ธมฺโม, เยปิ เต สมณสฺส โคตมสฺส อคฺคสาวกา สาริปุตฺตโมคฺคลฺลานา เตปิ มม สนฺติเก อาคจฺฉนฺติฯ ",
"pli-tv-kd17:4.2.5":	"มม ธมฺมํ โรเจนฺตา”ติฯ ",
"pli-tv-kd17:4.2.6":	"เอวํ วุตฺเต, โกกาลิโก เทวทตฺตํ เอตทโวจ—",
"pli-tv-kd17:4.2.7":	"“มา, อาวุโส เทวทตฺต, สาริปุตฺตโมคฺคลฺลาเน วิสฺสสิฯ ",
"pli-tv-kd17:4.2.8":	"ปาปิจฺฉา สาริปุตฺตโมคฺคลฺลานา, ปาปิกานํ อิจฺฉานํ วสํ คตา”ติฯ ",
"pli-tv-kd17:4.2.9":	"“อลํ, อาวุโสฯ ",
"pli-tv-kd17:4.2.10":	"สฺวาคตํ เตสํ ยโต เม ธมฺมํ โรเจนฺตี”ติฯ ",
"pli-tv-kd17:4.2.11":	"อถ โข เทวทตฺโต อายสฺมนฺตํ สาริปุตฺตํ อุปฑฺฒาสเนน นิมนฺเตสิ—",
"pli-tv-kd17:4.2.12":	"“เอหาวุโส สาริปุตฺต, อิธ นิสีทาหี”ติฯ ",
"pli-tv-kd17:4.2.13":	"“อลํ, อาวุโส”ติ โข อายสฺมา สาริปุตฺโต อญฺญตรํ อาสนํ คเหตฺวา เอกมนฺตํ นิสีทิฯ ",
"pli-tv-kd17:4.2.14":	"อายสฺมาปิ โข มหาโมคฺคลฺลาโน อญฺญตรํ อาสนํ คเหตฺวา เอกมนฺตํ นิสีทิฯ ",
"pli-tv-kd17:4.2.15":	"อถ โข เทวทตฺโต พหุเทว รตฺตึ ภิกฺขู ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อายสฺมนฺตํ สาริปุตฺตํ อชฺเฌสิ—",
"pli-tv-kd17:4.2.16":	"“วิคตถินมิทฺโธ โข, อาวุโส สาริปุตฺต, ภิกฺขุสงฺโฆฯ ",
"pli-tv-kd17:4.2.17":	"ปฏิภาตุ ตํ, อาวุโส สาริปุตฺต, ภิกฺขูนํ ธมฺมี กถา, ปิฏฺฐิ เม อาคิลายติ, ตมหํ อายมิสฺสามี”ติฯ ",
"pli-tv-kd17:4.2.18":	"“เอวมาวุโส”ติ โข อายสฺมา สาริปุตฺโต เทวทตฺตสฺส ปจฺจโสฺสสิฯ ",
"pli-tv-kd17:4.2.19":	"อถ โข เทวทตฺโต จตุคฺคุณํ สงฺฆาฏึ ปญฺญเปตฺวา ทกฺขิเณน ปเสฺสน เสยฺยํ กปฺเปสิฯ ",
"pli-tv-kd17:4.2.20":	"ตสฺส กิลมนฺตสฺส มุฏฺฐสฺสติสฺส อสมฺปชานสฺส มุหุตฺตเกเนว นิทฺทา โอกฺกมิฯ ",
"pli-tv-kd17:4.3.1":	"อถ โข อายสฺมา สาริปุตฺโต อาเทสนาปาฏิหาริยานุสาสนิยา ภิกฺขู ธมฺมิยา กถาย โอวทิ อนุสาสิฯ ",
"pli-tv-kd17:4.3.2":	"อายสฺมา มหาโมคฺคลฺลาโน อิทฺธิปาฏิหาริยานุสาสนิยา ภิกฺขู ธมฺมิยา กถาย โอวทิ อนุสาสิฯ ",
"pli-tv-kd17:4.3.3":	"อถ โข เตสํ ภิกฺขูนํ อายสฺมตา สาริปุตฺเตน อาเทสนาปาฏิหาริยานุสาสนิยา อายสฺมตา จ มหาโมคฺคลฺลาเนน อิทฺธิปาฏิหาริยานุสาสนิยา โอวทิยมานานํ อนุสาสิยมานานํ วิรชํ วีตมลํ ธมฺมจกฺขุํ อุทปาทิ—",
"pli-tv-kd17:4.3.4":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd17:4.3.5":	"อถ โข อายสฺมา สาริปุตฺโต ภิกฺขู อามนฺเตสิ—",
"pli-tv-kd17:4.3.6":	"“คจฺฉาม มยํ, อาวุโส, ภควโต สนฺติเกฯ ",
"pli-tv-kd17:4.3.7":	"โย ตสฺส ภควโต ธมฺมํ โรเจสิ โส อาคจฺฉตู”ติฯ ",
"pli-tv-kd17:4.3.8":	"อถ โข สาริปุตฺตโมคฺคลฺลานา ตานิ ปญฺจภิกฺขุสตานิ อาทาย เยน เวฬุวนํ เตนุปสงฺกมึสุฯ ",
"pli-tv-kd17:4.3.9":	"อถ โข โกกาลิโก เทวทตฺตํ อุฏฺฐาเปสิ—",
"pli-tv-kd17:4.3.10":	"“อุฏฺเฐหิ, อาวุโส เทวทตฺต, นีตา เต ภิกฺขู สาริปุตฺตโมคฺคลฺลาเนหิฯ ",
"pli-tv-kd17:4.3.11":	"นนุ ตฺวํ, อาวุโส เทวทตฺต, มยา วุตฺโต—",
"pli-tv-kd17:4.3.12":	"‘มา, อาวุโส เทวทตฺต, สาริปุตฺตโมคฺคลฺลาเน วิสฺสาสิฯ ",
"pli-tv-kd17:4.3.13":	"ปาปิจฺฉา สาริปุตฺตโมคฺคลฺลานา, ปาปิกานํ อิจฺฉานํ วสํ คตา’”ติ? ",
"pli-tv-kd17:4.3.14":	"อถ โข เทวทตฺตสฺส ตตฺเถว อุณฺหํ โลหิตํ มุขโต อุคฺคญฺฉิฯ ",
"pli-tv-kd17:4.4.1":	"อถ โข สาริปุตฺตโมคฺคลฺลานา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิสุํฯ ",
"pli-tv-kd17:4.4.2":	"เอกมนฺตํ นิสินฺโน โข อายสฺมา สาริปุตฺโต ภควนฺตํ เอตทโวจ—",
"pli-tv-kd17:4.4.3":	"“สาธุ, ภนฺเต, เภทกานุวตฺตกา ภิกฺขู ปุน อุปสมฺปชฺเชยฺยุนฺ”ติฯ ",
"pli-tv-kd17:4.4.4":	"“อลํ, สาริปุตฺตฯ ",
"pli-tv-kd17:4.4.5":	"มา เต รุจฺจิ เภทกานุวตฺตกานํ ภิกฺขูนํ ปุน อุปสมฺปทาฯ ",
"pli-tv-kd17:4.4.6":	"เตน หิ ตฺวํ, สาริปุตฺต, เภทกานุวตฺตเก ภิกฺขู ถุลฺลจฺจยํ เทสาเปหิฯ ",
"pli-tv-kd17:4.4.7":	"กถํ ปน เต, สาริปุตฺต, เทวทตฺโต ปฏิปชฺชี”ติ? ",
"pli-tv-kd17:4.4.8":	"“ยเถว, ภนฺเต, ภควา พหุเทว รตฺตึ ภิกฺขู ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา มํ อชฺเฌสติ—",
"pli-tv-kd17:4.4.9":	"‘วิคตถินมิทฺโธ โข, สาริปุตฺต, ภิกฺขุสงฺโฆ; ",
"pli-tv-kd17:4.4.10":	"ปฏิภาตุ ตํ, สาริปุตฺต, ภิกฺขูนํ ธมฺมี กถา, ปิฏฺฐิ เม อาคิลายติ, ตมหํ อายมิสฺสามี’ติฯ ",
"pli-tv-kd17:4.4.11":	"เอวเมว โข, ภนฺเต, เทวทตฺโต ปฏิปชฺชี”ติฯ ",
"pli-tv-kd17:4.5.1":	"อถ โข ภควา ภิกฺขู อามนฺเตสิ—",
"pli-tv-kd17:4.5.2":	"“ภูตปุพฺพํ, ภิกฺขเว, อรญฺญายตเน มหาสรสีฯ ",
"pli-tv-kd17:4.5.3":	"ตํ นาคา อุปนิสฺสาย วิหรึสุฯ ",
"pli-tv-kd17:4.5.4":	"เต ตํ สรสึ โอคาเหตฺวา, โสณฺฑาย ภิสมุฬาลํ อพฺพุหิตฺวา, สุวิกฺขาลิตํ วิกฺขาเลตฺวา, อกทฺทมํ สงฺขาทิตฺวา อชฺโฌหรนฺติฯ ",
"pli-tv-kd17:4.5.5":	"เตสํ ตํ วณฺณาย เจว โหติ, พลาย จฯ ",
"pli-tv-kd17:4.5.6":	"น จ ตโตนิทานํ มรณํ วา นิคจฺฉนฺติ, มรณมตฺตํ วา ทุกฺขํฯ ",
"pli-tv-kd17:4.5.7":	"เตสํเยว โข ปน, ภิกฺขเว, มหานาคานํ อนุสิกฺขมานา ตรุณา ภิงฺกจฺฉาปาฯ ",
"pli-tv-kd17:4.5.8":	"เต ตํ สรสึ โอคาเหตฺวา, โสณฺฑาย ภิสมุฬาลํ อพฺพุหิตฺวา, น สุวิกฺขาลิตํ วิกฺขาเลตฺวา, สกทฺทมํ สงฺขาทิตฺวา, อชฺโฌหรนฺติฯ ",
"pli-tv-kd17:4.5.9":	"เตสํ ตํ เนว วณฺณาย โหติ, น พลายฯ ",
"pli-tv-kd17:4.5.10":	"ตโตนิทานญฺจ มรณํ วา นิคจฺฉนฺติ, มรณมตฺตํ วา ทุกฺขํฯ ",
"pli-tv-kd17:4.5.11":	"เอวเมว โข, ภิกฺขเว, เทวทตฺโต มมานุกฺรุพฺพํ กปโณ มริสฺสตีติฯ ",
"pli-tv-kd17:4.5.12":	"มหาวราหสฺส มหึ วิกฺรุพฺพโต, ",
"pli-tv-kd17:4.5.13":	"ภิสํ ฆสานสฺส นทีสุ ชคฺคโต; ",
"pli-tv-kd17:4.5.14":	"ภิงฺโกว ปงฺกํ อภิภกฺขยิตฺวา, ",
"pli-tv-kd17:4.5.15":	"มมานุกฺรุพฺพํ กปโณ มริสฺสตีติฯ ",
"pli-tv-kd17:4.6.1":	"อฏฺฐหิ, ภิกฺขเว, องฺเคหิ สมนฺนาคโต ภิกฺขุ ทูเตยฺยํ คนฺตุมรหติฯ ",
"pli-tv-kd17:4.6.2":	"กตเมหิ อฏฺฐหิ? ",
"pli-tv-kd17:4.6.3":	"อิธ, ภิกฺขเว, ภิกฺขุ โสตา จ โหติ, สาเวตา จ, อุคฺคเหตา จ, ธาเรตา จ, วิญฺญาตา จ, วิญฺญาเปตา จ, กุสโล จ สหิตาสหิตสฺส, โน จ กลหการโก—",
"pli-tv-kd17:4.6.4":	"อิเมหิ โข, ภิกฺขเว, อฏฺฐหงฺเคหิ สมนฺนาคโต ภิกฺขุ ทูเตยฺยํ คนฺตุมรหติฯ ",
"pli-tv-kd17:4.6.5":	"อฏฺฐหิ, ภิกฺขเว, องฺเคหิ สมนฺนาคโต สาริปุตฺโต ทูเตยฺยํ คนฺตุมรหติฯ ",
"pli-tv-kd17:4.6.6":	"กตเมหิ อฏฺฐหิ? ",
"pli-tv-kd17:4.6.7":	"อิธ, ภิกฺขเว, สาริปุตฺโต โสตา จ โหติ, สาเวตา จ, อุคฺคเหตา จ, ธาเรตา จ, วิญฺญาตา จ, วิญฺญาเปตา จ, กุสโล จ สหิตาสหิตสฺส, โน จ กลหการโก—",
"pli-tv-kd17:4.6.8":	"อิเมหิ โข, ภิกฺขเว, อฏฺฐหงฺเคหิ สมนฺนาคโต สาริปุตฺโต ทูเตยฺยํ คนฺตุมรหตีติฯ ",
"pli-tv-kd17:4.6.9":	"โย เว น พฺยถติ ปตฺวา, ",
"pli-tv-kd17:4.6.10":	"ปริสํ อุคฺควาทินึ; ",
"pli-tv-kd17:4.6.11":	"น จ หาเปติ วจนํ, ",
"pli-tv-kd17:4.6.12":	"น จ ฉาเทติ สาสนํฯ ",
"pli-tv-kd17:4.6.13":	"อสนฺทิทฺโธ จ อกฺขาติ, ",
"pli-tv-kd17:4.6.14":	"ปุจฺฉิโต จ น กุปฺปติ; ",
"pli-tv-kd17:4.6.15":	"ส เว ตาทิสโก ภิกฺขุ, ",
"pli-tv-kd17:4.6.16":	"ทูเตยฺยํ คนฺตุมรหตีติฯ ",
"pli-tv-kd17:4.7.1":	"อฏฺฐหิ, ภิกฺขเว, อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉฯ ",
"pli-tv-kd17:4.7.2":	"กตเมหิ อฏฺฐหิ? ",
"pli-tv-kd17:4.7.3":	"ลาเภน, ภิกฺขเว, อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉ; ",
"pli-tv-kd17:4.7.4":	"อลาเภน, ภิกฺขเว …เป… ",
"pli-tv-kd17:4.7.5":	"ยเสน, ภิกฺขเว …เป… ",
"pli-tv-kd17:4.7.6":	"อยเสน, ภิกฺขเว …เป… ",
"pli-tv-kd17:4.7.7":	"สกฺกาเรน, ภิกฺขเว …เป… ",
"pli-tv-kd17:4.7.8":	"อสกฺกาเรน, ภิกฺขเว …เป… ",
"pli-tv-kd17:4.7.9":	"ปาปิจฺฉตาย, ภิกฺขเว …เป… ",
"pli-tv-kd17:4.7.10":	"ปาปมิตฺตตาย ภิกฺขเว, อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉ—",
"pli-tv-kd17:4.7.11":	"อิเมหิ โข, ภิกฺขเว, อฏฺฐหิ อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉฯ ",
"pli-tv-kd17:4.7.12":	"สาธุ, ภิกฺขเว, ภิกฺขุ อุปฺปนฺนํ ลาภํ อภิภุยฺย อภิภุยฺย วิหเรยฺย, อุปฺปนฺนํ อลาภํ …เป… ",
"pli-tv-kd17:4.7.13":	"อุปฺปนฺนํ ยสํ … ",
"pli-tv-kd17:4.7.14":	"อุปฺปนฺนํ อยสํ … ",
"pli-tv-kd17:4.7.15":	"อุปฺปนฺนํ สกฺการํ … ",
"pli-tv-kd17:4.7.16":	"อุปฺปนฺนํ อสกฺการํ … ",
"pli-tv-kd17:4.7.17":	"อุปฺปนฺนํ ปาปิจฺฉตํ … ",
"pli-tv-kd17:4.7.18":	"อุปฺปนฺนํ ปาปมิตฺตตํ อภิภุยฺย อภิภุยฺย วิหเรยฺยฯ ",
"pli-tv-kd17:4.7.19":	"กถญฺจ, ภิกฺขเว, ภิกฺขุ อตฺถวสํ ปฏิจฺจ อุปฺปนฺนํ ลาภํ อภิภุยฺย อภิภุยฺย วิหเรยฺย, อุปฺปนฺนํ อลาภํ …เป… ",
"pli-tv-kd17:4.7.20":	"อุปฺปนฺนํ ยสํ … ",
"pli-tv-kd17:4.7.21":	"อุปฺปนฺนํ อยสํ … ",
"pli-tv-kd17:4.7.22":	"อุปฺปนฺนํ สกฺการํ … ",
"pli-tv-kd17:4.7.23":	"อุปฺปนฺนํ อสกฺการํ … ",
"pli-tv-kd17:4.7.24":	"อุปฺปนฺนํ ปาปิจฺฉตํ … ",
"pli-tv-kd17:4.7.25":	"อุปฺปนฺนํ ปาปมิตฺตตํ อภิภุยฺย อภิภุยฺย วิหเรยฺย? ",
"pli-tv-kd17:4.7.26":	"ยํ หิสฺส, ภิกฺขเว, อุปฺปนฺนํ ลาภํ อนภิภุยฺย วิหรโต อุปฺปชฺเชยฺยุํ อาสวา วิฆาตปริฬาหา, อุปฺปนฺนํ ลาภํ อภิภุยฺย อภิภุยฺย วิหรโต เอวํสเต อาสวา วิฆาตปริฬาหา น โหนฺติฯ ",
"pli-tv-kd17:4.7.27":	"ยํ หิสฺส, ภิกฺขเว, อุปฺปนฺนํ อลาภํ …เป… ",
"pli-tv-kd17:4.7.28":	"อุปฺปนฺนํ ยสํ … ",
"pli-tv-kd17:4.7.29":	"อุปฺปนฺนํ อยสํ … ",
"pli-tv-kd17:4.7.30":	"อุปฺปนฺนํ สกฺการํ … ",
"pli-tv-kd17:4.7.31":	"อุปฺปนฺนํ อสกฺการํ … ",
"pli-tv-kd17:4.7.32":	"อุปฺปนฺนํ ปาปิจฺฉตํ … ",
"pli-tv-kd17:4.7.33":	"อุปฺปนฺนํ ปาปมิตฺตตํ อนภิภุยฺย วิหรโต อุปฺปชฺเชยฺยุํ อาสวา วิฆาตปริฬาหา, อุปฺปนฺนํ ปาปมิตฺตตํ อภิภุยฺย อภิภุยฺย วิหรโต เอวํสเต อาสวา วิฆาตปริฬาหา น โหนฺติฯ ",
"pli-tv-kd17:4.7.34":	"อิทํ โข, ภิกฺขเว, อตฺถวสํ ปฏิจฺจ อุปฺปนฺนํ ลาภํ อภิภุยฺย อภิภุยฺย วิหเรยฺย, อุปฺปนฺนํ อลาภํ …เป… ",
"pli-tv-kd17:4.7.35":	"อุปฺปนฺนํ ยสํ … ",
"pli-tv-kd17:4.7.36":	"อุปฺปนฺนํ อยสํ … ",
"pli-tv-kd17:4.7.37":	"อุปฺปนฺนํ สกฺการํ … ",
"pli-tv-kd17:4.7.38":	"อุปฺปนฺนํ อสกฺการํ … ",
"pli-tv-kd17:4.7.39":	"อุปฺปนฺนํ ปาปิจฺฉตํ … ",
"pli-tv-kd17:4.7.40":	"อุปฺปนฺนํ ปาปมิตฺตตํ อภิภุยฺย อภิภุยฺย วิหเรยฺยฯ ",
"pli-tv-kd17:4.7.41":	"ตสฺมาติห, ภิกฺขเว, อุปฺปนฺนํ ลาภํ อภิภุยฺย อภิภุยฺย วิหริสฺสาม, อุปฺปนฺนํ อลาภํ …เป… ",
"pli-tv-kd17:4.7.42":	"อุปฺปนฺนํ ยสํ … ",
"pli-tv-kd17:4.7.43":	"อุปฺปนฺนํ อยสํ … ",
"pli-tv-kd17:4.7.44":	"อุปฺปนฺนํ สกฺการํ … ",
"pli-tv-kd17:4.7.45":	"อุปฺปนฺนํ อสกฺการํ … ",
"pli-tv-kd17:4.7.46":	"อุปฺปนฺนํ ปาปิจฺฉตํ … ",
"pli-tv-kd17:4.7.47":	"อุปฺปนฺนํ ปาปมิตฺตตํ อภิภุยฺย อภิภุยฺย วิหริสฺสามาติ; ",
"pli-tv-kd17:4.7.48":	"เอวญฺหิ โว, ภิกฺขเว, สิกฺขิตพฺพนฺติฯ ",
"pli-tv-kd17:4.7.49":	"ตีหิ, ภิกฺขเว, อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉฯ ",
"pli-tv-kd17:4.7.50":	"กตเมหิ ตีหิ? ",
"pli-tv-kd17:4.7.51":	"ปาปิจฺฉตา, ปาปมิตฺตตา, โอรมตฺตเกน วิเสสาธิคเมน อนฺตรา โวสานํ อาปาทิ—",
"pli-tv-kd17:4.7.52":	"อิเมหิ โข, ภิกฺขเว, ตีหิ อสทฺธมฺเมหิ อภิภูโต ปริยาทินฺนจิตฺโต เทวทตฺโต อาปายิโก เนรยิโก กปฺปฏฺโฐ อเตกิจฺโฉติฯ ",
"pli-tv-kd17:4.8.1":	"มา ชาตุ โกจิ โลกสฺมึ, ",
"pli-tv-kd17:4.8.2":	"ปาปิจฺโฉ อุทปชฺชถ; ",
"pli-tv-kd17:4.8.3":	"ตทมินาปิ ชานาถ, ",
"pli-tv-kd17:4.8.4":	"ปาปิจฺฉานํ ยถาคติฯ ",
"pli-tv-kd17:4.8.5":	"ปณฺฑิโตติ สมญฺญาโต, ",
"pli-tv-kd17:4.8.6":	"ภาวิตตฺโตติ สมฺมโต; ",
"pli-tv-kd17:4.8.7":	"ชลํว ยสสา อฏฺฐา, ",
"pli-tv-kd17:4.8.8":	"เทวทตฺโตติ เม สุตํฯ ",
"pli-tv-kd17:4.8.9":	"โส ปมาทํ อนุจิณฺโณ, ",
"pli-tv-kd17:4.8.10":	"อาสชฺช นํ ตถาคตํ; ",
"pli-tv-kd17:4.8.11":	"อวีจินิรยํ ปตฺโต, ",
"pli-tv-kd17:4.8.12":	"จตุทฺวารํ ภยานกํฯ ",
"pli-tv-kd17:4.8.13":	"อทุฏฺฐสฺส หิ โย ทุพฺเภ, ",
"pli-tv-kd17:4.8.14":	"ปาปกมฺมํ อกฺรุพฺพโต; ",
"pli-tv-kd17:4.8.15":	"ตเมว ปาปํ ผุสติ, ",
"pli-tv-kd17:4.8.16":	"ทุฏฺฐจิตฺตํ อนาทรํฯ ",
"pli-tv-kd17:4.8.17":	"สมุทฺทํ วิสกุมฺเภน, ",
"pli-tv-kd17:4.8.18":	"โย มญฺเญยฺย ปทูสิตุํ; ",
"pli-tv-kd17:4.8.19":	"น โส เตน ปทูเสยฺย, ",
"pli-tv-kd17:4.8.20":	"เภสฺมา หิ อุทธี มหาฯ ",
"pli-tv-kd17:4.8.21":	"เอวเมว ตถาคตํ, ",
"pli-tv-kd17:4.8.22":	"โย วาเทนุปหึสติ; ",
"pli-tv-kd17:4.8.23":	"สมคฺคตํ สนฺตจิตฺตํ, ",
"pli-tv-kd17:4.8.24":	"วาโท ตมฺหิ น รูหติฯ ",
"pli-tv-kd17:4.8.25":	"ตาทิสํ มิตฺตํ กฺรุพฺเพถ, ",
"pli-tv-kd17:4.8.26":	"ตญฺจ เสเวถ ปณฺฑิโต; ",
"pli-tv-kd17:4.8.27":	"ยสฺส มคฺคานุโค ภิกฺขุ, ",
"pli-tv-kd17:4.8.28":	"ขยํ ทุกฺขสฺส ปาปุเณ”ติฯ ",
"pli-tv-kd17:5.1.0":	"๓ฯ๒ฯ อุปาลิปญฺหา ",
"pli-tv-kd17:5.1.1":	"อถ โข อายสฺมา อุปาลิ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd17:5.1.2":	"เอกมนฺตํ นิสินฺโน โข อายสฺมา อุปาลิ ภควนฺตํ เอตทโวจ—",
"pli-tv-kd17:5.1.3":	"“สงฺฆราชิ สงฺฆราชีติ, ภนฺเต, วุจฺจติฯ ",
"pli-tv-kd17:5.1.4":	"กิตฺตาวตา นุ โข, ภนฺเต, สงฺฆราชิ โหติ, โน จ สงฺฆเภโท? ",
"pli-tv-kd17:5.1.5":	"กิตฺตาวตา จ ปน สงฺฆราชิ เจว โหติ สงฺฆเภโท จา”ติ? ",
"pli-tv-kd17:5.1.6":	"“เอกโต, อุปาลิ, เอโก โหติ, เอกโต เทฺว, จตุตฺโถ อนุสฺสาเวติ, สลากํ คาเหติ—",
"pli-tv-kd17:5.1.7":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.1.8":	"เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
"pli-tv-kd17:5.1.9":	"เอกโต, อุปาลิ, เทฺว โหนฺติ, เอกโต เทฺว, ปญฺจโม อนุสฺสาเวติ, สลากํ คาเหติ—",
"pli-tv-kd17:5.1.10":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.1.11":	"เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
"pli-tv-kd17:5.1.12":	"เอกโต, อุปาลิ, เทฺว โหนฺติ, เอกโต ตโย, ฉฏฺโฐ อนุสฺสาเวติ, สลากํ คาเหติ—",
"pli-tv-kd17:5.1.13":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.1.14":	"เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
"pli-tv-kd17:5.1.15":	"เอกโต, อุปาลิ, ตโย โหนฺติ, เอกโต ตโย, สตฺตโม อนุสฺสาเวติ, สลากํ คาเหติ—",
"pli-tv-kd17:5.1.16":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.1.17":	"เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
"pli-tv-kd17:5.1.18":	"เอกโต, อุปาลิ, ตโย โหนฺติ, เอกโต จตฺตาโร, อฏฺฐโม อนุสฺสาเวติ, สลากํ คาเหติ—",
"pli-tv-kd17:5.1.19":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.1.20":	"เอวมฺปิ โข, อุปาลิ, สงฺฆราชิ โหติ, โน จ สงฺฆเภโทฯ ",
"pli-tv-kd17:5.1.21":	"เอกโต, อุปาลิ, จตฺตาโร โหนฺติ, เอกโต จตฺตาโร, นวโม อนุสฺสาเวติ, สลากํ คาเหติ—",
"pli-tv-kd17:5.1.22":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.1.23":	"เอวํ โข, อุปาลิ, สงฺฆราชิ เจว โหติ สงฺฆเภโท จฯ ",
"pli-tv-kd17:5.1.24":	"นวนฺนํ วา, อุปาลิ, อติเรกนวนฺนํ วา สงฺฆราชิ เจว โหติ สงฺฆเภโท จฯ ",
"pli-tv-kd17:5.1.25":	"น โข, อุปาลิ, ภิกฺขุนี สงฺฆํ ภินฺทติ, อปิ จ เภทาย ปรกฺกมติ, น สิกฺขมานา สงฺฆํ ภินฺทติ …เป… ",
"pli-tv-kd17:5.1.26":	"น สามเณโร สงฺฆํ ภินฺทติ, น สามเณรี สงฺฆํ ภินฺทติ, น อุปาสโก สงฺฆํ ภินฺทติ, น อุปาสิกา สงฺฆํ ภินฺทติ, อปิ จ เภทาย ปรกฺกมติฯ ",
"pli-tv-kd17:5.1.27":	"ภิกฺขุ โข, อุปาลิ, ปกตตฺโต, สมานสํวาสโก, สมานสีมายํ ฐิโต, สงฺฆํ ภินฺทตี”ติฯ ",
"pli-tv-kd17:5.2.1":	"“สงฺฆเภโท สงฺฆเภโทติ, ภนฺเต, วุจฺจติฯ ",
"pli-tv-kd17:5.2.2":	"กิตฺตาวตา นุ โข, ภนฺเต, สงฺโฆ ภินฺโน โหตี”ติ? ",
"pli-tv-kd17:5.2.3":	"“อิธุปาลิ, ภิกฺขู อธมฺมํ ธมฺโมติ ทีเปนฺติฯ ",
"pli-tv-kd17:5.2.4":	"ธมฺมํ อธมฺโมติ ทีเปนฺติฯ ",
"pli-tv-kd17:5.2.5":	"อวินยํ วินโยติ ทีเปนฺติฯ ",
"pli-tv-kd17:5.2.6":	"วินยํ อวินโยติ ทีเปนฺติฯ ",
"pli-tv-kd17:5.2.7":	"อภาสิตํ อลปิตํ ตถาคเตน ภาสิตํ ลปิตํ ตถาคเตนาติ ทีเปนฺติฯ ",
"pli-tv-kd17:5.2.8":	"ภาสิตํ ลปิตํ ตถาคเตน อภาสิตํ อลปิตํ ตถาคเตนาติ ทีเปนฺติฯ ",
"pli-tv-kd17:5.2.9":	"อนาจิณฺณํ ตถาคเตน อาจิณฺณํ ตถาคเตนาติ ทีเปนฺติฯ ",
"pli-tv-kd17:5.2.10":	"อาจิณฺณํ ตถาคเตน อนาจิณฺณํ ตถาคเตนาติ ทีเปนฺติฯ ",
"pli-tv-kd17:5.2.11":	"อปญฺญตฺตํ ตถาคเตน ปญฺญตฺตํ ตถาคเตนาติ ทีเปนฺติฯ ",
"pli-tv-kd17:5.2.12":	"ปญฺญตฺตํ ตถาคเตน อปญฺญตฺตํ ตถาคเตนาติ ทีเปนฺติฯ ",
"pli-tv-kd17:5.2.13":	"อนาปตฺตึ อาปตฺตีติ ทีเปนฺติฯ ",
"pli-tv-kd17:5.2.14":	"อาปตฺตึ อนาปตฺตีติ ทีเปนฺติฯ ",
"pli-tv-kd17:5.2.15":	"ลหุกํ อาปตฺตึ ครุกา อาปตฺตีติ ทีเปนฺติฯ ",
"pli-tv-kd17:5.2.16":	"ครุกํ อาปตฺตึ ลหุกา อาปตฺตีติ ทีเปนฺติฯ ",
"pli-tv-kd17:5.2.17":	"สาวเสสํ อาปตฺตึ อนวเสสา อาปตฺตีติ ทีเปนฺติฯ ",
"pli-tv-kd17:5.2.18":	"อนวเสสํ อาปตฺตึ สาวเสสา อาปตฺตีติ ทีเปนฺติฯ ",
"pli-tv-kd17:5.2.19":	"ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปนฺติฯ ",
"pli-tv-kd17:5.2.20":	"อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปนฺติฯ ",
"pli-tv-kd17:5.2.21":	"เต อิเมหิ อฏฺฐารสหิ วตฺถูหิ อปกสฺสนฺติ, อวปกสฺสนฺติ, อาเวนึ อุโปสถํ กโรนฺติ, อาเวนึ ปวารณํ กโรนฺติ, อาเวนึ สงฺฆกมฺมํ กโรนฺติฯ ",
"pli-tv-kd17:5.2.22":	"เอตฺตาวตา โข, อุปาลิ, สงฺโฆ ภินฺโน โหตี”ติฯ ",
"pli-tv-kd17:5.3.1":	"“สงฺฆสามคฺคี สงฺฆสามคฺคีติ, ภนฺเต, วุจฺจติฯ ",
"pli-tv-kd17:5.3.2":	"กิตฺตาวตา นุ โข, ภนฺเต, สงฺโฆ สมคฺโค โหตี”ติ? ",
"pli-tv-kd17:5.3.3":	"“อิธุปาลิ, ภิกฺขู อธมฺมํ อธมฺโมติ ทีเปนฺติฯ ",
"pli-tv-kd17:5.3.4":	"ธมฺมํ ธมฺโมติ ทีเปนฺติฯ ",
"pli-tv-kd17:5.3.5":	"อวินยํ อวินโยติ ทีเปนฺติฯ ",
"pli-tv-kd17:5.3.6":	"วินยํ วินโยติ ทีเปนฺติฯ ",
"pli-tv-kd17:5.3.7":	"อภาสิตํ อลปิตํ ตถาคเตน อภาสิตํ อลปิตํ ตถาคเตนาติ ทีเปนฺติฯ ",
"pli-tv-kd17:5.3.8":	"ภาสิตํ ลปิตํ ตถาคเตน ภาสิตํ ลปิตํ ตถาคเตนาติ ทีเปนฺติฯ ",
"pli-tv-kd17:5.3.9":	"อนาจิณฺณํ ตถาคเตน อนาจิณฺณํ ตถาคเตนาติ ทีเปนฺติฯ ",
"pli-tv-kd17:5.3.10":	"อาจิณฺณํ ตถาคเตน อาจิณฺณํ ตถาคเตนาติ ทีเปนฺติฯ ",
"pli-tv-kd17:5.3.11":	"อปญฺญตฺตํ ตถาคเตน อปญฺญตฺตํ ตถาคเตนาติ ทีเปนฺติฯ ",
"pli-tv-kd17:5.3.12":	"ปญฺญตฺตํ ตถาคเตน ปญฺญตฺตํ ตถาคเตนาติ ทีเปนฺติฯ ",
"pli-tv-kd17:5.3.13":	"อนาปตฺตึ อนาปตฺตีติ ทีเปนฺติฯ ",
"pli-tv-kd17:5.3.14":	"อาปตฺตึ อาปตฺตีติ ทีเปนฺติฯ ",
"pli-tv-kd17:5.3.15":	"ลหุกํ อาปตฺตึ ลหุกา อาปตฺตีติ ทีเปนฺติฯ ",
"pli-tv-kd17:5.3.16":	"ครุกํ อาปตฺตึ ครุกา อาปตฺตีติ ทีเปนฺติฯ ",
"pli-tv-kd17:5.3.17":	"สาวเสสํ อาปตฺตึ สาวเสสา อาปตฺตีติ ทีเปนฺติฯ ",
"pli-tv-kd17:5.3.18":	"อนวเสสํ อาปตฺตึ อนวเสสา อาปตฺตีติ ทีเปนฺติฯ ",
"pli-tv-kd17:5.3.19":	"ทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปนฺติฯ ",
"pli-tv-kd17:5.3.20":	"อทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปนฺติฯ ",
"pli-tv-kd17:5.3.21":	"เต อิเมหิ อฏฺฐารสหิ วตฺถูหิ น อปกสฺสนฺติ, น อวปกสฺสนฺติ, น อาเวนึ อุโปสถํ กโรนฺติ, น อาเวนึ ปวารณํ กโรนฺติ, น อาเวนึ สงฺฆกมฺมํ กโรนฺติฯ ",
"pli-tv-kd17:5.3.22":	"เอตฺตาวตา โข, อุปาลิ, สงฺโฆ สมคฺโค โหตี”ติฯ ",
"pli-tv-kd17:5.4.1":	"“สมคฺคํ ปน, ภนฺเต, สงฺฆํ ภินฺทิตฺวา กึ โส ปสวตี”ติ? ",
"pli-tv-kd17:5.4.2":	"“สมคฺคํ โข, อุปาลิ, สงฺฆํ ภินฺทิตฺวา กปฺปฏฺฐิกํ กิพฺพิสํ ปสวติ, กปฺปํ นิรยมฺหิ ปจฺจตีติฯ ",
"pli-tv-kd17:5.4.3":	"อาปายิโก เนรยิโก, ",
"pli-tv-kd17:5.4.4":	"กปฺปฏฺโฐ สงฺฆเภทโก; ",
"pli-tv-kd17:5.4.5":	"วคฺครโต อธมฺมฏฺโฐ, ",
"pli-tv-kd17:5.4.6":	"โยคกฺเขมา ปธํสติ; ",
"pli-tv-kd17:5.4.7":	"สงฺฆํ สมคฺคํ ภินฺทิตฺวา, ",
"pli-tv-kd17:5.4.8":	"กปฺปํ นิรยมฺหิ ปจฺจตี”ติฯ ",
"pli-tv-kd17:5.4.9":	"“ภินฺนํ ปน, ภนฺเต, สงฺฆํ สมคฺคํ กตฺวา กึ โส ปสวตี”ติ? ",
"pli-tv-kd17:5.4.10":	"“ภินฺนํ โข, อุปาลิ, สงฺฆํ สมคฺคํ กตฺวา พฺรหฺมํ ปุญฺญํ ปสวติ, กปฺปํ สคฺคมฺหิ โมทตีติฯ ",
"pli-tv-kd17:5.4.11":	"สุขา สงฺฆสฺส สามคฺคี, ",
"pli-tv-kd17:5.4.12":	"สมคฺคานญฺจ อนุคฺคโห; ",
"pli-tv-kd17:5.4.13":	"สมคฺครโต ธมฺมฏฺโฐ, ",
"pli-tv-kd17:5.4.14":	"โยคกฺเขมา น ธํสติ; ",
"pli-tv-kd17:5.4.15":	"สงฺฆํ สมคฺคํ กตฺวาน, ",
"pli-tv-kd17:5.4.16":	"กปฺปํ สคฺคมฺหิ โมทตี”ติฯ ",
"pli-tv-kd17:5.5.1":	"“สิยา นุ โข, ภนฺเต, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉ”ติ? ",
"pli-tv-kd17:5.5.2":	"“สิยา, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉ”ติฯ ",
"pli-tv-kd17:5.5.3":	"“สิยา ปน, ภนฺเต, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉ”ติ? ",
"pli-tv-kd17:5.5.4":	"“สิยา, อุปาลิ, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉ”ติฯ ",
"pli-tv-kd17:5.5.5.1":	"“กตโม ปน, ภนฺเต, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉ”ติ? ",
"pli-tv-kd17:5.5.6":	"“อิธุปาลิ, ภิกฺขุ อธมฺมํ ธมฺโมติ ทีเปติฯ ",
"pli-tv-kd17:5.5.7":	"ตสฺมึ อธมฺมทิฏฺฐิ, เภเท อธมฺมทิฏฺฐิ, วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
"pli-tv-kd17:5.5.8":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.5.9":	"อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉฯ ",
"pli-tv-kd17:5.5.10":	"ปุน จปรํ, อุปาลิ, ภิกฺขุ อธมฺมํ ธมฺโมติ ทีเปติฯ ",
"pli-tv-kd17:5.5.11":	"ตสฺมึ อธมฺมทิฏฺฐิ, เภเท ธมฺมทิฏฺฐิ, วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
"pli-tv-kd17:5.5.12":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.5.13":	"อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉฯ ",
"pli-tv-kd17:5.5.14":	"ปุน จปรํ, อุปาลิ, ภิกฺขุ อธมฺมํ ธมฺโมติ ทีเปติฯ ",
"pli-tv-kd17:5.5.15":	"ตสฺมึ อธมฺมทิฏฺฐิ, เภเท เวมติโก, วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
"pli-tv-kd17:5.5.16":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.5.17":	"อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉฯ ",
"pli-tv-kd17:5.5.18":	"ปุน จปรํ, อุปาลิ, ภิกฺขุ อธมฺมํ ธมฺโมติ ทีเปติฯ ",
"pli-tv-kd17:5.5.19":	"ตสฺมึ ธมฺมทิฏฺฐิ, เภเท อธมฺมทิฏฺฐิ …เป… ",
"pli-tv-kd17:5.5.20":	"ตสฺมึ ธมฺมทิฏฺฐิ เภเท ธมฺมทิฏฺฐิฯ ",
"pli-tv-kd17:5.5.21":	"ตสฺมึ ธมฺมทิฏฺฐิ เภเท เวมติโกฯ ",
"pli-tv-kd17:5.5.22":	"ตสฺมึ เวมติโก เภเท อธมฺมทิฏฺฐิฯ ",
"pli-tv-kd17:5.5.23":	"ตสฺมึ เวมติโก เภเท ธมฺมทิฏฺฐิฯ ",
"pli-tv-kd17:5.5.24":	"ตสฺมึ เวมติโก เภเท เวมติโก วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
"pli-tv-kd17:5.5.25":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.5.26":	"อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉฯ ",
"pli-tv-kd17:5.5.27":	"ปุน จปรํ, อุปาลิ, ภิกฺขุ ธมฺมํ อธมฺโมติ ทีเปติ …เป… ",
"pli-tv-kd17:5.5.28":	"อวินยํ วินโยติ ทีเปติ … ",
"pli-tv-kd17:5.5.29":	"วินยํ อวินโยติ ทีเปติ … ",
"pli-tv-kd17:5.5.30":	"อภาสิตํ อลปิตํ ตถาคเตน ภาสิตํ ลปิตํ ตถาคเตนาติ ทีเปติ … ",
"pli-tv-kd17:5.5.31":	"ภาสิตํ ลปิตํ ตถาคเตน อภาสิตํ อลปิตํ ตถาคเตนาติ ทีเปติ … ",
"pli-tv-kd17:5.5.32":	"อนาจิณฺณํ ตถาคเตน อาจิณฺณํ ตถาคเตนาติ ทีเปติ … ",
"pli-tv-kd17:5.5.33":	"อาจิณฺณํ ตถาคเตน อนาจิณฺณํ ตถาคเตนาติ ทีเปติ … ",
"pli-tv-kd17:5.5.34":	"อปญฺญตฺตํ ตถาคเตน ปญฺญตฺตํ ตถาคเตนาติ ทีเปติ … ",
"pli-tv-kd17:5.5.35":	"ปญฺญตฺตํ ตถาคเตน อปญฺญตฺตํ ตถาคเตนาติ ทีเปติ … ",
"pli-tv-kd17:5.5.36":	"อนาปตฺตึ อาปตฺตีติ ทีเปติ … ",
"pli-tv-kd17:5.5.37":	"อาปตฺตึ อนาปตฺตีติ ทีเปติ … ",
"pli-tv-kd17:5.5.38":	"ลหุกํ อาปตฺตึ ครุกา อาปตฺตีติ ทีเปติ … ",
"pli-tv-kd17:5.5.39":	"ครุกํ อาปตฺตึ ลหุกา อาปตฺตีติ ทีเปติ … ",
"pli-tv-kd17:5.5.40":	"สาวเสสํ อาปตฺตึ อนวเสสา อาปตฺตีติ ทีเปติ … ",
"pli-tv-kd17:5.5.41":	"อนวเสสํ อาปตฺตึ สาวเสสา อาปตฺตีติ ทีเปติ … ",
"pli-tv-kd17:5.5.42":	"ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติ … ",
"pli-tv-kd17:5.5.43":	"อทุฏฺฐุลฺลํ อาปตฺตึ ทุฏฺฐุลฺลา อาปตฺตีติ ทีเปติ … ",
"pli-tv-kd17:5.5.44":	"ตสฺมึ อธมฺมทิฏฺฐิ, เภเท อธมฺมทิฏฺฐิ …เป… ",
"pli-tv-kd17:5.5.45":	"ตสฺมึ อธมฺมทิฏฺฐิ, เภเท ธมฺมทิฏฺฐิ … ",
"pli-tv-kd17:5.5.46":	"ตสฺมึ อธมฺมทิฏฺฐิ, เภเท เวมติโก … ",
"pli-tv-kd17:5.5.47":	"ตสฺมึ ธมฺมทิฏฺฐิ, เภเท อธมฺมทิฏฺฐิ … ",
"pli-tv-kd17:5.5.48":	"ตสฺมึ ธมฺมทิฏฺฐิ, เภเท ธมฺมทิฏฺฐิ … ",
"pli-tv-kd17:5.5.49":	"ตสฺมึ ธมฺมทิฏฺฐิ, เภเท เวมติโก … ",
"pli-tv-kd17:5.5.50":	"ตสฺมึ เวมติโก, เภเท อธมฺมทิฏฺฐิ … ",
"pli-tv-kd17:5.5.51":	"ตสฺมึ เวมติโก, เภเท ธมฺมทิฏฺฐิ … ",
"pli-tv-kd17:5.5.52":	"ตสฺมึ เวมติโก, เภเท เวมติโก, วินิธาย ทิฏฺฐึ, วินิธาย ขนฺตึ, วินิธาย รุจึ, วินิธาย ภาวํ, อนุสฺสาเวติ, สลากํ คาเหติ—",
"pli-tv-kd17:5.5.53":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.5.54":	"อยมฺปิ โข, อุปาลิ, สงฺฆเภทโก อาปายิโก, เนรยิโก, กปฺปฏฺโฐ, อเตกิจฺโฉ”ติฯ ",
"pli-tv-kd17:5.6.1":	"“กตโม ปน, ภนฺเต, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉ”ติ? ",
"pli-tv-kd17:5.6.2":	"“อิธุปาลิ, ภิกฺขุ อธมฺมํ ธมฺโมติ ทีเปติฯ ",
"pli-tv-kd17:5.6.3":	"ตสฺมึ ธมฺมทิฏฺฐิ, เภเท ธมฺมทิฏฺฐิ, อวินิธาย ทิฏฺฐึ, อวินิธาย ขนฺตึ, อวินิธาย รุจึ, อวินิธาย ภาวํ, อนุสฺสาเวติ, สลากํ คาเหติ—",
"pli-tv-kd17:5.6.4":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.6.5":	"อยมฺปิ โข, อุปาลิ, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉฯ ",
"pli-tv-kd17:5.6.6":	"ปุน จปรํ, อุปาลิ, ภิกฺขุ ธมฺมํ อธมฺโมติ ทีเปติ …เป… ",
"pli-tv-kd17:5.6.7":	"ทุฏฺฐุลฺลํ อาปตฺตึ อทุฏฺฐุลฺลา อาปตฺตีติ ทีเปติฯ ",
"pli-tv-kd17:5.6.8":	"ตสฺมึ ธมฺมทิฏฺฐิ, เภเท ธมฺมทิฏฺฐิ, อวินิธาย ทิฏฺฐึ, อวินิธาย ขนฺตึ, อวินิธาย รุจึ, อวินิธาย ภาวํ, อนุสฺสาเวติ, สลากํ คาเหติ—",
"pli-tv-kd17:5.6.9":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd17:5.6.10":	"อยมฺปิ โข, อุปาลิ, สงฺฆเภทโก น อาปายิโก, น เนรยิโก, น กปฺปฏฺโฐ, น อเตกิจฺโฉ”ติฯ ",
"pli-tv-kd17:5.6.11":	"ตติยภาณวาโร นิฏฺฐิโตฯ ",
"pli-tv-kd17:5.6.12":	"สงฺฆเภทกกฺขนฺธโก สตฺตโมฯ ",
"pli-tv-kd17:5.6.13":	"ตสฺสุทฺทานํ ",
"pli-tv-kd17:5.6.14":	"อนุปิเย อภิญฺญาตา, ",
"pli-tv-kd17:5.6.15":	"สุขุมาโล น อิจฺฉติ; ",
"pli-tv-kd17:5.6.16":	"กสา วปา อภิ นินฺเน, ",
"pli-tv-kd17:5.6.17":	"นิทฺธา ลาเว จ อุพฺพเหฯ ",
"pli-tv-kd17:5.6.18":	"ปุญฺชมทฺทปลาลญฺจ, ",
"pli-tv-kd17:5.6.19":	"ภุสโอผุณนีหเร; ",
"pli-tv-kd17:5.6.20":	"อายติมฺปิ น ขียนฺติ, ",
"pli-tv-kd17:5.6.21":	"ปิตโร จ ปิตามหาฯ ",
"pli-tv-kd17:5.6.22":	"ภทฺทิโย อนุรุทฺโธ จ, ",
"pli-tv-kd17:5.6.23":	"อานนฺโท ภคุ กิมิโล; ",
"pli-tv-kd17:5.6.24":	"สกฺยมาโน จ โกสมฺพึ, ",
"pli-tv-kd17:5.6.25":	"ปริหายิ กกุเธน จฯ ",
"pli-tv-kd17:5.6.26":	"ปกาเสสิ ปิตุโน จ, ",
"pli-tv-kd17:5.6.27":	"ปุริเส สิลํ นาฬาคิรึ; ",
"pli-tv-kd17:5.6.28":	"ติกปญฺจครุโก โข, ",
"pli-tv-kd17:5.6.29":	"ภินฺทิ ถุลฺลจฺจเยน จ; ",
"pli-tv-kd17:5.6.30":	"ตโย อฏฺฐ ปุน ตีณิ, ",
"pli-tv-kd17:5.6.31":	"ราชิ เภทา สิยา นุ โขติฯ ",
"pli-tv-kd17:5.6.32":	"สงฺฆเภทกกฺขนฺธโก นิฏฺฐิโตฯ "
}	
