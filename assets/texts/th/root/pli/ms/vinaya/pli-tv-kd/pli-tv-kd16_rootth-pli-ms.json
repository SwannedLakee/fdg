{	
"pli-tv-kd16:0.1":	"เถรวาท วินยปิฏก ",
"pli-tv-kd16:0.2":	"จูฬวคฺค ",
"pli-tv-kd16:0.3":	"๑๖ฯ เสนาสนกฺขนฺธก ",
"pli-tv-kd16:0.4":	"",
"pli-tv-kd16:0.5":	"๑ฯ๑ฯ วิหารานุชานน ",
"pli-tv-kd16:1.1.1":	"เตน สมเยน พุทฺโธ ภควา ราชคเห วิหรติ เวฬุวเน กลนฺทกนิวาเปฯ ",
"pli-tv-kd16:1.1.2":	"เตน โข ปน สมเยน ภควตา ภิกฺขูนํ เสนาสนํ อปญฺญตฺตํ โหติฯ ",
"pli-tv-kd16:1.1.3":	"เต จ ภิกฺขู ตหํ ตหํ วิหรนฺติ—",
"pli-tv-kd16:1.1.4":	"อรญฺเญ, รุกฺขมูเล, ปพฺพเต, กนฺทรายํ, คิริคุหายํ, สุสาเน, วนปตฺเถ, อชฺโฌกาเส, ปลาลปุญฺเชฯ ",
"pli-tv-kd16:1.1.5":	"เต กาลเสฺสว ตโต ตโต อุปนิกฺขมนฺติ—",
"pli-tv-kd16:1.1.6":	"อรญฺญา รุกฺขมูลา ปพฺพตา กนฺทรา คิริคุหา สุสานา วนปตฺถา อชฺโฌกาสา ปลาลปุญฺชา, ปาสาทิเกน อภิกฺกนฺเตน ปฏิกฺกนฺเตน, อาโลกิเตน วิโลกิเตน, สมิญฺชิเตน ปสาริเตน, โอกฺขิตฺตจกฺขู, อิริยาปถสมฺปนฺนาฯ ",
"pli-tv-kd16:1.2.1":	"เตน โข ปน สมเยน ราชคหโก เสฏฺฐี กาลเสฺสว อุยฺยานํ อคมาสิฯ ",
"pli-tv-kd16:1.2.2":	"อทฺทสา โข ราชคหโก เสฏฺฐี เต ภิกฺขู กาลเสฺสว ตโต ตโต อุปนิกฺขมนฺเต—",
"pli-tv-kd16:1.2.3":	"อรญฺญา รุกฺขมูลา ปพฺพตา กนฺทรา คิริคุหา สุสานา วนปตฺถา อชฺโฌกาสา ปลาลปุญฺชา, ปาสาทิเกน อภิกฺกนฺเตน ปฏิกฺกนฺเตน, อาโลกิเตน วิโลกิเตน, สมิญฺชิเตน ปสาริเตน, โอกฺขิตฺตจกฺขู, อิริยาปถสมฺปนฺเนฯ ",
"pli-tv-kd16:1.2.4":	"ทิสฺวานสฺส จิตฺตํ ปสีทิฯ ",
"pli-tv-kd16:1.2.5":	"อถ โข ราชคหโก เสฏฺฐี เยน เต ภิกฺขู เตนุปสงฺกมิ, อุปสงฺกมิตฺวา เต ภิกฺขู เอตทโวจ—",
"pli-tv-kd16:1.2.6":	"“สจาหํ, ภนฺเต, วิหาเร การาเปยฺยํ, วเสยฺยาถ เม วิหาเรสู”ติ? ",
"pli-tv-kd16:1.2.7":	"“น โข, คหปติ, ภควตา วิหารา อนุญฺญาตา”ติฯ ",
"pli-tv-kd16:1.2.8":	"“เตน หิ, ภนฺเต, ภควนฺตํ ปฏิปุจฺฉิตฺวา มม อาโรเจยฺยาถา”ติฯ ",
"pli-tv-kd16:1.2.9":	"“เอวํ, คหปตี”ติ ",
"pli-tv-kd16:1.2.10":	"โข เต ภิกฺขู ราชคหกสฺส เสฏฺฐิสฺส ปฏิสฺสุตฺวา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd16:1.2.11":	"เอกมนฺตํ นิสินฺนา โข เต ภิกฺขู ภควนฺตํ เอตทโวจุํ—",
"pli-tv-kd16:1.2.12":	"“ราชคหโก, ภนฺเต, เสฏฺฐี วิหาเร การาเปตุกาโมฯ ",
"pli-tv-kd16:1.2.13":	"กถํ นุ โข, ภนฺเต, อเมฺหหิ ปฏิปชฺชิตพฺพนฺ”ติ? ",
"pli-tv-kd16:1.2.14":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:1.2.15":	"“อนุชานามิ, ภิกฺขเว, ปญฺจ เลณานิ—",
"pli-tv-kd16:1.2.16":	"วิหารํ, อฑฺฒโยคํ, ปาสาทํ, หมฺมิยํ, คุหนฺ”ติฯ ",
"pli-tv-kd16:1.3.1":	"อถ โข เต ภิกฺขู เยน ราชคหโก เสฏฺฐี เตนุปสงฺกมึสุ, อุปสงฺกมิตฺวา ราชคหกํ เสฏฺฐึ เอตทโวจุํ—",
"pli-tv-kd16:1.3.2":	"“อนุญฺญาตา โข, คหปติ, ภควตา วิหารา; ",
"pli-tv-kd16:1.3.3":	"ยสฺสทานิ กาลํ มญฺญสี”ติฯ ",
"pli-tv-kd16:1.3.4":	"อถ โข ราชคหโก เสฏฺฐี เอกาเหเนว สฏฺฐิวิหาเร ปติฏฺฐาเปสิฯ ",
"pli-tv-kd16:1.3.5":	"อถ โข ราชคหโก เสฏฺฐี เต สฏฺฐิวิหาเร ปริโยสาเปตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd16:1.3.6":	"เอกมนฺตํ นิสินฺโน โข ราชคหโก เสฏฺฐี ภควนฺตํ เอตทโวจ—",
"pli-tv-kd16:1.3.7":	"“อธิวาเสตุ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd16:1.3.8":	"อธิวาเสสิ ภควา ตุณฺหีภาเวนฯ ",
"pli-tv-kd16:1.3.9":	"อถ โข ราชคหโก เสฏฺฐี ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd16:1.4.1":	"อถ โข ราชคหโก เสฏฺฐี ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—",
"pli-tv-kd16:1.4.2":	"“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd16:1.4.3":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน ราชคหกสฺส เสฏฺฐิสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd16:1.4.4":	"อถ โข ราชคหโก เสฏฺฐี พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา, ภควนฺตํ ภุตฺตาวึ โอนีตปตฺตปาณึ, เอกมนฺตํ นิสีทิฯ ",
"pli-tv-kd16:1.4.5":	"เอกมนฺตํ นิสินฺโน โข ราชคหโก เสฏฺฐี ภควนฺตํ เอตทโวจ—",
"pli-tv-kd16:1.4.6":	"“เอเต เม, ภนฺเต, สฏฺฐิวิหารา ปุญฺญตฺถิเกน สคฺคตฺถิเกน การาปิตาฯ ",
"pli-tv-kd16:1.4.7":	"กถาหํ, ภนฺเต, เตสุ วิหาเรสุ ปฏิปชฺชามี”ติ? ",
"pli-tv-kd16:1.4.8":	"“เตน หิ ตฺวํ, คหปติ, เต สฏฺฐิวิหาเร อาคตานาคตสฺส จาตุทฺทิสสฺส สงฺฆสฺส ปติฏฺฐาเปหี”ติฯ ",
"pli-tv-kd16:1.4.9":	"“เอวํ, ภนฺเต”ติ โข ราชคหโก เสฏฺฐี ภควโต ปฏิสฺสุตฺวา เต สฏฺฐิวิหาเร อาคตานาคตสฺส จาตุทฺทิสสฺส สงฺฆสฺส ปติฏฺฐาเปสิฯ ",
"pli-tv-kd16:1.5.1":	"อถ โข ภควา ราชคหกํ เสฏฺฐึ อิมาหิ คาถาหิ อนุโมทิ—",
"pli-tv-kd16:1.5.2":	"“สีตํ อุณฺหํ ปฏิหนฺติ, ",
"pli-tv-kd16:1.5.3":	"ตโต วาฬมิคานิ จ; ",
"pli-tv-kd16:1.5.4":	"สรีสเป จ มกเส, ",
"pli-tv-kd16:1.5.5":	"สิสิเร จาปิ วุฏฺฐิโยฯ ",
"pli-tv-kd16:1.5.6":	"ตโต วาตาตโป โฆโร, ",
"pli-tv-kd16:1.5.7":	"สญฺชาโต ปฏิหญฺญติ; ",
"pli-tv-kd16:1.5.8":	"เลณตฺถญฺจ สุขตฺถญฺจ, ",
"pli-tv-kd16:1.5.9":	"ฌายิตุญฺจ วิปสฺสิตุํฯ ",
"pli-tv-kd16:1.5.10":	"วิหารทานํ สงฺฆสฺส, ",
"pli-tv-kd16:1.5.11":	"อคฺคํ พุทฺเธน วณฺณิตํ; ",
"pli-tv-kd16:1.5.12":	"ตสฺมา หิ ปณฺฑิโต โปโส, ",
"pli-tv-kd16:1.5.13":	"สมฺปสฺสํ อตฺถมตฺตโนฯ ",
"pli-tv-kd16:1.5.14":	"วิหาเร การเย รมฺเม, ",
"pli-tv-kd16:1.5.15":	"วาสเยตฺถ พหุสฺสุเต; ",
"pli-tv-kd16:1.5.16":	"เตสํ อนฺนญฺจ ปานญฺจ, ",
"pli-tv-kd16:1.5.17":	"วตฺถเสนาสนานิ จฯ ",
"pli-tv-kd16:1.5.18":	"ทเทยฺย อุชุภูเตสุ, ",
"pli-tv-kd16:1.5.19":	"วิปฺปสนฺเนน เจตสา; ",
"pli-tv-kd16:1.5.20":	"เต ตสฺส ธมฺมํ เทเสนฺติ, ",
"pli-tv-kd16:1.5.21":	"สพฺพทุกฺขาปนูทนํ; ",
"pli-tv-kd16:1.5.22":	"ยํ โส ธมฺมํ อิธญฺญาย, ",
"pli-tv-kd16:1.5.23":	"ปรินิพฺพาติ อนาสโว”ติฯ ",
"pli-tv-kd16:1.5.24":	"อถ โข ภควา ราชคหกํ เสฏฺฐึ อิมาหิ คาถาหิ อนุโมทิตฺวา อุฏฺฐายาสนา ปกฺกามิฯ ",
"pli-tv-kd16:2.1.1":	"อโสฺสสุํ โข มนุสฺสา—",
"pli-tv-kd16:2.1.2":	"“ภควตา กิร วิหารา อนุญฺญาตา”ติ สกฺกจฺจํ วิหาเร การาเปนฺติฯ ",
"pli-tv-kd16:2.1.3":	"เต วิหารา อกวาฏกา โหนฺติ; ",
"pli-tv-kd16:2.1.4":	"อหีปิ วิจฺฉิกาปิ สตปทิโยปิ ปวิสนฺติฯ ",
"pli-tv-kd16:2.1.5":	"ภควโต เอตมตฺถํ อาโรเจสุํฯ ",
"pli-tv-kd16:2.1.6":	"“อนุชานามิ, ภิกฺขเว, กวาฏนฺ”ติฯ ",
"pli-tv-kd16:2.1.7":	"ภิตฺติฉิทฺทํ กริตฺวา วลฺลิยาปิ รชฺชุยาปิ กวาฏํ พนฺธนฺติฯ ",
"pli-tv-kd16:2.1.8":	"อุนฺทูเรหิปิ อุปจิกาหิปิ ขชฺชนฺติฯ ",
"pli-tv-kd16:2.1.9":	"ขยิตพนฺธนานิ กวาฏานิ ปตนฺติฯ ",
"pli-tv-kd16:2.1.10":	"ภควโต เอตมตฺถํ อาโรเจสุํฯ ",
"pli-tv-kd16:2.1.11":	"“อนุชานามิ, ภิกฺขเว, ปิฏฺฐสงฺฆาฏํ อุทุกฺขลิกํ อุตฺตรปาสกนฺ”ติฯ ",
"pli-tv-kd16:2.1.12":	"กวาฏา น ผุสียนฺติฯ ",
"pli-tv-kd16:2.1.13":	"ภควโต เอตมตฺถํ อาโรเจสุํฯ ",
"pli-tv-kd16:2.1.14":	"“อนุชานามิ, ภิกฺขเว, อาวิญฺฉนจฺฉิทฺทํ อาวิญฺฉนรชฺชุนฺ”ติฯ ",
"pli-tv-kd16:2.1.15":	"กวาฏา น ถกิยนฺติฯ ",
"pli-tv-kd16:2.1.16":	"ภควโต เอตมตฺถํ อาโรเจสุํฯ ",
"pli-tv-kd16:2.1.17":	"“อนุชานามิ, ภิกฺขเว, อคฺคฬวฏฺฏึ กปิสีสกํ สูจิกํ ฆฏิกนฺ”ติฯ ",
"pli-tv-kd16:2.1.18":	"เตน โข ปน สมเยน ภิกฺขู น สกฺโกนฺติ กวาฏํ อปาปุริตุํฯ ",
"pli-tv-kd16:2.1.19":	"ภควโต เอตมตฺถํ อาโรเจสุํฯ ",
"pli-tv-kd16:2.1.20":	"“อนุชานามิ, ภิกฺขเว, ตาฬจฺฉิทฺทํฯ ",
"pli-tv-kd16:2.1.21":	"ตีณิ ตาฬานิ—",
"pli-tv-kd16:2.1.22":	"โลหตาฬํ, กฏฺฐตาฬํ, วิสาณตาฬนฺ”ติฯ ",
"pli-tv-kd16:2.1.23":	"เยหิ เต อุคฺฆาเฏตฺวา ปวิสนฺติ, วิหารา อคุตฺตา โหนฺติฯ ",
"pli-tv-kd16:2.1.24":	"ภควโต เอตมตฺถํ อาโรเจสุํฯ ",
"pli-tv-kd16:2.1.25":	"“อนุชานามิ, ภิกฺขเว, ยนฺตกํ สูจิกนฺ”ติฯ ",
"pli-tv-kd16:2.2.1":	"เตน โข ปน สมเยน วิหารา ติณจฺฉทนา โหนฺติ; ",
"pli-tv-kd16:2.2.2":	"สีตกาเล สีตา, อุณฺหกาเล อุณฺหาฯ ",
"pli-tv-kd16:2.2.3":	"ภควโต เอตมตฺถํ อาโรเจสุํฯ ",
"pli-tv-kd16:2.2.4":	"“อนุชานามิ, ภิกฺขเว, โอคุมฺเผตฺวา อุลฺลิตฺตาวลิตฺตํ กาตุนฺ”ติฯ ",
"pli-tv-kd16:2.2.5":	"เตน โข ปน สมเยน วิหารา อวาตปานกา โหนฺติ อจกฺขุสฺสา ทุคฺคนฺธาฯ ",
"pli-tv-kd16:2.2.6":	"ภควโต เอตมตฺถํ อาโรเจสุํฯ ",
"pli-tv-kd16:2.2.7":	"“อนุชานามิ, ภิกฺขเว, ตีณิ วาตปานานิ—",
"pli-tv-kd16:2.2.8":	"เวทิกาวาตปานํ, ชาลวาตปานํ, สลากวาตปานนฺ”ติฯ ",
"pli-tv-kd16:2.2.9":	"วาตปานนฺตริกาย กาฬกาปิ วคฺคุลิโยปิ ปวิสนฺติฯ ",
"pli-tv-kd16:2.2.10":	"ภควโต เอตมตฺถํ อาโรเจสุํฯ ",
"pli-tv-kd16:2.2.11":	"“อนุชานามิ, ภิกฺขเว, วาตปานจกฺกลิกนฺ”ติฯ ",
"pli-tv-kd16:2.2.12":	"จกฺกลิกนฺตริกายปิ กาฬกาปิ วคฺคุลิโยปิ ปวิสนฺติฯ ",
"pli-tv-kd16:2.2.13":	"ภควโต เอตมตฺถํ อาโรเจสุํฯ ",
"pli-tv-kd16:2.2.14":	"“อนุชานามิ, ภิกฺขเว, วาตปานกวาฏกํ วาตปานภิสิกนฺ”ติฯ ",
"pli-tv-kd16:2.3.1":	"เตน โข ปน สมเยน ภิกฺขู ฉมายํ สยนฺติฯ ",
"pli-tv-kd16:2.3.2":	"คตฺตานิปิ จีวรานิปิ ปํสุกิตานิ โหนฺติฯ ",
"pli-tv-kd16:2.3.3":	"ภควโต เอตมตฺถํ อาโรเจสุํฯ ",
"pli-tv-kd16:2.3.4":	"“อนุชานามิ, ภิกฺขเว, ติณสนฺถารกนฺ”ติฯ ",
"pli-tv-kd16:2.3.5":	"ติณสนฺถารโก อุนฺทูเรหิปิ อุปจิกาหิปิ ขชฺชติฯ ",
"pli-tv-kd16:2.3.6":	"ภควโต เอตมตฺถํ อาโรเจสุํฯ ",
"pli-tv-kd16:2.3.7":	"“อนุชานามิ, ภิกฺขเว, มิฑฺฒินฺ”ติฯ ",
"pli-tv-kd16:2.3.8":	"มิฑฺฒิยา คตฺตานิ ทุกฺขา โหนฺติฯ ",
"pli-tv-kd16:2.3.9":	"ภควโต เอตมตฺถํ อาโรเจสุํฯ ",
"pli-tv-kd16:2.3.10":	"“อนุชานามิ, ภิกฺขเว, พิทลมญฺจกนฺ”ติฯ ",
"pli-tv-kd16:2.3.11.0":	"๑ฯ๒ฯ มญฺจปีฐาทิอนุชานน ",
"pli-tv-kd16:2.3.11.1":	"เตน โข ปน สมเยน สงฺฆสฺส โสสานิโก มสารโก มญฺโจ อุปฺปนฺโน โหติฯ ",
"pli-tv-kd16:2.3.12":	"ภควโต เอตมตฺถํ อาโรเจสุํฯ ",
"pli-tv-kd16:2.3.13":	"“อนุชานามิ, ภิกฺขเว, มสารกํ มญฺจนฺ”ติฯ ",
"pli-tv-kd16:2.3.14":	"มสารกํ ปีฐํ อุปฺปนฺนํ โหติฯ ",
"pli-tv-kd16:2.3.15":	"ภควโต เอตมตฺถํ อาโรเจสุํฯ ",
"pli-tv-kd16:2.3.16":	"“อนุชานามิ, ภิกฺขเว, มสารกํ ปีฐนฺ”ติฯ ",
"pli-tv-kd16:2.3.17":	"เตน โข ปน สมเยน สงฺฆสฺส โสสานิโก พุนฺทิกาพทฺโธ มญฺโจ อุปฺปนฺโน โหติฯ ",
"pli-tv-kd16:2.3.18":	"ภควโต เอตมตฺถํ อาโรเจสุํฯ ",
"pli-tv-kd16:2.3.19":	"“อนุชานามิ, ภิกฺขเว, พุนฺทิกาพทฺธํ มญฺจนฺ”ติฯ ",
"pli-tv-kd16:2.3.20":	"พุนฺทิกาพทฺธํ ปีฐํ อุปฺปนฺนํ โหติฯ ",
"pli-tv-kd16:2.3.21":	"ภควโต เอตมตฺถํ อาโรเจสุํฯ ",
"pli-tv-kd16:2.3.22":	"“อนุชานามิ, ภิกฺขเว, พุนฺทิกาพทฺธํ ปีฐนฺ”ติฯ ",
"pli-tv-kd16:2.3.23":	"เตน โข ปน สมเยน สงฺฆสฺส โสสานิโก กุฬีรปาทโก มญฺโจ อุปฺปนฺโน โหติฯ ",
"pli-tv-kd16:2.3.24":	"ภควโต เอตมตฺถํ อาโรเจสุํฯ ",
"pli-tv-kd16:2.3.25":	"“อนุชานามิ, ภิกฺขเว, กุฬีรปาทกํ มญฺจนฺ”ติฯ ",
"pli-tv-kd16:2.3.26":	"กุฬีรปาทกํ ปีฐํ อุปฺปนฺนํ โหติฯ ",
"pli-tv-kd16:2.3.27":	"ภควโต เอตมตฺถํ อาโรเจสุํฯ ",
"pli-tv-kd16:2.3.28":	"“อนุชานามิ, ภิกฺขเว, กุฬีรปาทกํ ปีฐนฺ”ติฯ ",
"pli-tv-kd16:2.3.29":	"เตน โข ปน สมเยน สงฺฆสฺส โสสานิโก อาหจฺจปาทโก มญฺโจ อุปฺปนฺโน โหติฯ ",
"pli-tv-kd16:2.3.30":	"ภควโต เอตมตฺถํ อาโรเจสุํฯ ",
"pli-tv-kd16:2.3.31":	"“อนุชานามิ, ภิกฺขเว, อาหจฺจปาทกํ มญฺจนฺ”ติฯ ",
"pli-tv-kd16:2.3.32":	"อาหจฺจปาทกํ ปีฐํ อุปฺปนฺนํ โหติฯ ",
"pli-tv-kd16:2.3.33":	"ภควโต เอตมตฺถํ อาโรเจสุํฯ ",
"pli-tv-kd16:2.3.34":	"“อนุชานามิ, ภิกฺขเว, อาหจฺจปาทกํ ปีฐนฺ”ติฯ ",
"pli-tv-kd16:2.4.1":	"เตน โข ปน สมเยน สงฺฆสฺส อาสนฺทิโก อุปฺปนฺโน โหติฯ ",
"pli-tv-kd16:2.4.2":	"ภควโต เอตมตฺถํ อาโรเจสุํฯ ",
"pli-tv-kd16:2.4.3":	"“อนุชานามิ, ภิกฺขเว, อาสนฺทิกนฺ”ติฯ ",
"pli-tv-kd16:2.4.4":	"อุจฺจโก อาสนฺทิโก อุปฺปนฺโน โหติฯ ",
"pli-tv-kd16:2.4.5":	"ภควโต เอตมตฺถํ อาโรเจสุํฯ ",
"pli-tv-kd16:2.4.6":	"“อนุชานามิ, ภิกฺขเว, อุจฺจกมฺปิ อาสนฺทิกนฺ”ติฯ ",
"pli-tv-kd16:2.4.7":	"สตฺตงฺโค อุปฺปนฺโน โหติฯ ",
"pli-tv-kd16:2.4.8":	"ภควโต เอตมตฺถํ อาโรเจสุํฯ ",
"pli-tv-kd16:2.4.9":	"“อนุชานามิ, ภิกฺขเว, สตฺตงฺคนฺ”ติฯ ",
"pli-tv-kd16:2.4.10":	"อุจฺจโก สตฺตงฺโค อุปฺปนฺโน โหติฯ ",
"pli-tv-kd16:2.4.11":	"ภควโต เอตมตฺถํ อาโรเจสุํฯ ",
"pli-tv-kd16:2.4.12":	"“อนุชานามิ, ภิกฺขเว, อุจฺจกมฺปิ สตฺตงฺคนฺ”ติฯ ",
"pli-tv-kd16:2.4.13":	"ภทฺทปีฐํ อุปฺปนฺนํ โหติฯ ",
"pli-tv-kd16:2.4.14":	"ภควโต เอตมตฺถํ อาโรเจสุํฯ ",
"pli-tv-kd16:2.4.15":	"“อนุชานามิ, ภิกฺขเว, ภทฺทปีฐนฺ”ติฯ ",
"pli-tv-kd16:2.4.16":	"ปีฐิกา อุปฺปนฺนา โหติฯ ",
"pli-tv-kd16:2.4.17":	"ภควโต เอตมตฺถํ อาโรเจสุํฯ ",
"pli-tv-kd16:2.4.18":	"“อนุชานามิ, ภิกฺขเว, ปีฐิกนฺ”ติฯ ",
"pli-tv-kd16:2.4.19":	"เอฬกปาทกํ ปีฐํ อุปฺปนฺนํ โหติฯ ",
"pli-tv-kd16:2.4.20":	"ภควโต เอตมตฺถํ อาโรเจสุํฯ ",
"pli-tv-kd16:2.4.21":	"“อนุชานามิ, ภิกฺขเว, เอฬกปาทกํ ปีฐนฺ”ติฯ ",
"pli-tv-kd16:2.4.22":	"อามลกวฏฺฏิกํ ปีฐํ อุปฺปนฺนํ โหติฯ ",
"pli-tv-kd16:2.4.23":	"ภควโต เอตมตฺถํ อาโรเจสุํฯ ",
"pli-tv-kd16:2.4.24":	"“อนุชานามิ, ภิกฺขเว, อามลกวฏฺฏิกํ ปีฐนฺ”ติฯ ",
"pli-tv-kd16:2.4.25":	"ผลกํ อุปฺปนฺนํ โหติฯ ",
"pli-tv-kd16:2.4.26":	"ภควโต เอตมตฺถํ อาโรเจสุํฯ ",
"pli-tv-kd16:2.4.27":	"“อนุชานามิ, ภิกฺขเว, ผลกนฺ”ติฯ ",
"pli-tv-kd16:2.4.28":	"โกจฺฉํ อุปฺปนฺนํ โหติฯ ",
"pli-tv-kd16:2.4.29":	"ภควโต เอตมตฺถํ อาโรเจสุํฯ ",
"pli-tv-kd16:2.4.30":	"“อนุชานามิ, ภิกฺขเว, โกจฺฉนฺ”ติฯ ",
"pli-tv-kd16:2.4.31":	"ปลาลปีฐํ อุปฺปนฺนํ โหติฯ ",
"pli-tv-kd16:2.4.32":	"ภควโต เอตมตฺถํ อาโรเจสุํฯ ",
"pli-tv-kd16:2.4.33":	"“อนุชานามิ, ภิกฺขเว, ปลาลปีฐนฺ”ติฯ ",
"pli-tv-kd16:2.5.1":	"เตน โข ปน สมเยน ฉพฺพคฺคิยา ภิกฺขู อุจฺเจ มญฺเจ สยนฺติฯ ",
"pli-tv-kd16:2.5.2":	"มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:2.5.3":	"“เสยฺยถาปิ คิหี กามโภคิโน”ติฯ ",
"pli-tv-kd16:2.5.4":	"ภควโต เอตมตฺถํ อาโรเจสุํฯ ",
"pli-tv-kd16:2.5.5":	"“น, ภิกฺขเว, อุจฺเจ มญฺเจ สยิตพฺพํฯ ",
"pli-tv-kd16:2.5.6":	"โย สเยยฺย, อาปตฺติ ทุกฺกฏสฺสา”ติฯ ",
"pli-tv-kd16:2.5.7":	"เตน โข ปน สมเยน อญฺญตโร ภิกฺขุ นีเจ มญฺเจ สยนฺโต อหินา ทฏฺโฐ โหติฯ ",
"pli-tv-kd16:2.5.8":	"ภควโต เอตมตฺถํ อาโรเจสุํฯ ",
"pli-tv-kd16:2.5.9":	"“อนุชานามิ, ภิกฺขเว, มญฺจปฏิปาทกนฺ”ติฯ ",
"pli-tv-kd16:2.5.10":	"เตน โข ปน สมเยน ฉพฺพคฺคิยา ภิกฺขู อุจฺเจ มญฺจปฏิปาทเก ธาเรนฺติ, สห มญฺจปฏิปาทเกหิ ปเวเธนฺติฯ ",
"pli-tv-kd16:2.5.11":	"มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:2.5.12":	"“เสยฺยถาปิ คิหี กามโภคิโน”ติฯ ",
"pli-tv-kd16:2.5.13":	"ภควโต เอตมตฺถํ อาโรเจสุํฯ ",
"pli-tv-kd16:2.5.14":	"“น, ภิกฺขเว, อุจฺจา มญฺจปฏิปาทกา ธาเรตพฺพาฯ ",
"pli-tv-kd16:2.5.15":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd16:2.5.16":	"อนุชานามิ, ภิกฺขเว, อฏฺฐงฺคุลปรมํ มญฺจปฏิปาทกนฺ”ติฯ ",
"pli-tv-kd16:2.6.1":	"เตน โข ปน สมเยน สงฺฆสฺส สุตฺตํ อุปฺปนฺนํ โหติฯ ",
"pli-tv-kd16:2.6.2":	"ภควโต เอตมตฺถํ อาโรเจสุํฯ ",
"pli-tv-kd16:2.6.3":	"“อนุชานามิ, ภิกฺขเว, สุตฺตํ มญฺจํ เวเฐตุนฺ”ติฯ ",
"pli-tv-kd16:2.6.4":	"องฺคานิ พหุสุตฺตํ ปริยาทิยนฺติฯ ",
"pli-tv-kd16:2.6.5":	"ภควโต เอตมตฺถํ อาโรเจสุํฯ ",
"pli-tv-kd16:2.6.6":	"“อนุชานามิ, ภิกฺขเว, องฺเค วิชฺฌิตฺวา อฏฺฐปทกํ เวเฐตุนฺ”ติฯ ",
"pli-tv-kd16:2.6.7":	"โจฬกํ อุปฺปนฺนํ โหติฯ ",
"pli-tv-kd16:2.6.8":	"ภควโต เอตมตฺถํ อาโรเจสุํฯ ",
"pli-tv-kd16:2.6.9":	"“อนุชานามิ, ภิกฺขเว, จิมิลิกํ กาตุนฺ”ติฯ ",
"pli-tv-kd16:2.6.10":	"ตูลิกา อุปฺปนฺนา โหติฯ ",
"pli-tv-kd16:2.6.11":	"ภควโต เอตมตฺถํ อาโรเจสุํฯ ",
"pli-tv-kd16:2.6.12":	"“อนุชานามิ, ภิกฺขเว, วิชเฏตฺวา พิพฺโพหนํ กาตุํฯ ",
"pli-tv-kd16:2.6.13":	"ตีณิ ตูลานิ—",
"pli-tv-kd16:2.6.14":	"รุกฺขตูลํ, ลตาตูลํ, โปฏกิตูลนฺ”ติฯ ",
"pli-tv-kd16:2.6.15":	"เตน โข ปน สมเยน ฉพฺพคฺคิยา ภิกฺขู อทฺธกายิกานิ พิพฺโพหนานิ ธาเรนฺติฯ ",
"pli-tv-kd16:2.6.16":	"มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:2.6.17":	"“เสยฺยถาปิ คิหี กามโภคิโน”ติฯ ",
"pli-tv-kd16:2.6.18":	"ภควโต เอตมตฺถํ อาโรเจสุํฯ ",
"pli-tv-kd16:2.6.19":	"“น, ภิกฺขเว, อฑฺฒกายิกานิ พิพฺโพหนานิ ธาเรตพฺพานิฯ ",
"pli-tv-kd16:2.6.20":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd16:2.6.21":	"อนุชานามิ, ภิกฺขเว, สีสปฺปมาณํ พิพฺโพหนํ กาตุนฺ”ติฯ ",
"pli-tv-kd16:2.7.1":	"เตน โข ปน สมเยน ราชคเห คิรคฺคสมชฺโช โหติฯ ",
"pli-tv-kd16:2.7.2":	"มนุสฺสา มหามตฺตานํ อตฺถาย ภิสิโย ปฏิยาเทนฺติ—",
"pli-tv-kd16:2.7.3":	"อุณฺณภิสึ, โจฬภิสึ, วากภิสึ, ติณภิสึ, ปณฺณภิสึฯ ",
"pli-tv-kd16:2.7.4":	"เต วีติวตฺเต สมชฺเช ฉวึ อุปฺปาเฏตฺวา หรนฺติฯ ",
"pli-tv-kd16:2.7.5":	"อทฺทสาสุํ โข ภิกฺขู สมชฺชฏฺฐาเน พหุํ อุณฺณมฺปิ โจฬกมฺปิ วากมฺปิ ติณมฺปิ ปณฺณมฺปิ ฉฏฺฏิตํฯ ",
"pli-tv-kd16:2.7.6":	"ทิสฺวาน ภควโต เอตมตฺถํ อาโรเจสุํฯ ",
"pli-tv-kd16:2.7.7":	"“อนุชานามิ, ภิกฺขเว, ปญฺจ ภิสิโย—",
"pli-tv-kd16:2.7.8":	"อุณฺณภิสึ, โจฬภิสึ, วากภิสึ, ติณภิสึ, ปณฺณภิสินฺ”ติฯ ",
"pli-tv-kd16:2.7.9":	"เตน โข ปน สมเยน สงฺฆสฺส เสนาสนปริกฺขาริกํ ทุสฺสํ อุปฺปนฺนํ โหติฯ ",
"pli-tv-kd16:2.7.10":	"ภควโต เอตมตฺถํ อาโรเจสุํฯ ",
"pli-tv-kd16:2.7.11":	"“อนุชานามิ, ภิกฺขเว, ภิสึ โอนนฺธิตุนฺ”ติฯ ",
"pli-tv-kd16:2.7.12":	"เตน โข ปน สมเยน ภิกฺขู มญฺจภิสึ ปีเฐ สนฺถรนฺติ, ปีฐภิสึ มญฺเจ สนฺถรนฺติฯ ",
"pli-tv-kd16:2.7.13":	"ภิสิโย ปริภิชฺชนฺติฯ ",
"pli-tv-kd16:2.7.14":	"ภควโต เอตมตฺถํ อาโรเจสุํฯ ",
"pli-tv-kd16:2.7.15":	"“อนุชานามิ, ภิกฺขเว, โอนทฺธมญฺจํ โอนทฺธปีฐนฺ”ติฯ ",
"pli-tv-kd16:2.7.16":	"อุโลฺลกํ อกริตฺวา สนฺถรนฺติ, เหฏฺฐโต นิปตนฺติ …เป… ",
"pli-tv-kd16:2.7.17":	"“อนุชานามิ, ภิกฺขเว, อุโลฺลกํ กริตฺวา สนฺถริตฺวา ภิสึ โอนนฺธิตุนฺ”ติฯ ",
"pli-tv-kd16:2.7.18":	"ฉวึ อุปฺปาเฏตฺวา หรนฺติ …เป… ",
"pli-tv-kd16:2.7.19":	"“อนุชานามิ, ภิกฺขเว, โผสิตุนฺ”ติฯ ",
"pli-tv-kd16:2.7.20":	"หรนฺติเยว …เป… ",
"pli-tv-kd16:2.7.21":	"“อนุชานามิ, ภิกฺขเว, ภตฺติกมฺมนฺ”ติฯ ",
"pli-tv-kd16:2.7.22":	"หรนฺติเยว …เป… ",
"pli-tv-kd16:2.7.23":	"“อนุชานามิ, ภิกฺขเว, หตฺถภตฺติกมฺมนฺ”ติฯ ",
"pli-tv-kd16:2.7.24":	"หรนฺติเยว …เป… ",
"pli-tv-kd16:2.7.25":	"“อนุชานามิ, ภิกฺขเว, หตฺถภตฺตินฺ”ติฯ ",
"pli-tv-kd16:3.1.0":	"๑ฯ๓ฯ เสตวณฺณาทิอนุชานน ",
"pli-tv-kd16:3.1.1":	"เตน โข ปน สมเยน ติตฺถิยานํ เสยฺยาโย เสตวณฺณา โหนฺติ, กาฬวณฺณกตา ภูมิ, เครุกปริกมฺมกตา ภิตฺติฯ ",
"pli-tv-kd16:3.1.2":	"พหู มนุสฺสา เสยฺยาเปกฺขกา คจฺฉนฺติฯ ",
"pli-tv-kd16:3.1.3":	"ภควโต เอตมตฺถํ อาโรเจสุํฯ ",
"pli-tv-kd16:3.1.4":	"“อนุชานามิ, ภิกฺขเว, วิหาเร เสตวณฺณํ กาฬวณฺณํ เครุกปริกมฺมนฺ”ติฯ ",
"pli-tv-kd16:3.1.5":	"เตน โข ปน สมเยน ผรุสาย ภิตฺติยา เสตวณฺโณ น นิปตติฯ ",
"pli-tv-kd16:3.1.6":	"ภควโต เอตมตฺถํ อาโรเจสุํฯ ",
"pli-tv-kd16:3.1.7":	"“อนุชานามิ, ภิกฺขเว, ถุสปิณฺฑํ ทตฺวา ปาณิกาย ปฏิพาเหตฺวา เสตวณฺณํ นิปาเตตุนฺ”ติฯ ",
"pli-tv-kd16:3.1.8":	"เสตวณฺโณ อนิพนฺธนีโย โหติ …เป… ",
"pli-tv-kd16:3.1.9":	"“อนุชานามิ, ภิกฺขเว, สณฺหมตฺติกํ ทตฺวา ปาณิกาย ปฏิพาเหตฺวา เสตวณฺณํ นิปาเตตุนฺ”ติฯ ",
"pli-tv-kd16:3.1.10":	"เสตวณฺโณ อนิพนฺธนีโย โหติ …เป… ",
"pli-tv-kd16:3.1.11":	"“อนุชานามิ, ภิกฺขเว, อิกฺกาสํ ปิฏฺฐมทฺทนฺ”ติฯ ",
"pli-tv-kd16:3.1.12":	"เตน โข ปน สมเยน ผรุสาย ภิตฺติยา เครุกา น นิปตติฯ ",
"pli-tv-kd16:3.1.13":	"ภควโต เอตมตฺถํ อาโรเจสุํฯ ",
"pli-tv-kd16:3.1.14":	"“อนุชานามิ, ภิกฺขเว, ถุสปิณฺฑํ ทตฺวา ปาณิกาย ปฏิพาเหตฺวา เครุกํ นิปาเตตุนฺ”ติฯ ",
"pli-tv-kd16:3.1.15":	"เครุกา อนิพนฺธนียา โหติ …เป… ",
"pli-tv-kd16:3.1.16":	"“อนุชานามิ, ภิกฺขเว, กุณฺฑกมตฺติกํ ทตฺวา ปาณิกาย ปฏิพาเหตฺวา เครุกํ นิปาเตตุนฺ”ติฯ ",
"pli-tv-kd16:3.1.17":	"เครุกา อนิพนฺธนียา โหติ …เป… ",
"pli-tv-kd16:3.1.18":	"“อนุชานามิ, ภิกฺขเว, สาสปกุฏฺฏํ สิตฺถเตลกนฺ”ติฯ ",
"pli-tv-kd16:3.1.19":	"อจฺจุสฺสนฺนํ โหติ …เป… ",
"pli-tv-kd16:3.1.20":	"“อนุชานามิ, ภิกฺขเว, โจฬเกน ปจฺจุทฺธริตุนฺ”ติฯ ",
"pli-tv-kd16:3.1.21":	"เตน โข ปน สมเยน ผรุสาย ภูมิยา กาฬวณฺโณ น นิปตติฯ ",
"pli-tv-kd16:3.1.22":	"ภควโต เอตมตฺถํ อาโรเจสุํฯ ",
"pli-tv-kd16:3.1.23":	"“อนุชานามิ, ภิกฺขเว, ถุสปิณฺฑํ ทตฺวา ปาณิกาย ปฏิพาเหตฺวา กาฬวณฺณํ นิปาเตตุนฺ”ติฯ ",
"pli-tv-kd16:3.1.24":	"กาฬวณฺโณ อนิพนฺธนีโย โหติ …เป… ",
"pli-tv-kd16:3.1.25":	"“อนุชานามิ, ภิกฺขเว, คณฺฑุมตฺติกํ ทตฺวา ปาณิกาย ปฏิพาเหตฺวา กาฬวณฺณํ นิปาเตตุนฺ”ติฯ ",
"pli-tv-kd16:3.1.26":	"กาฬวณฺโณ อนิพนฺธนีโย โหติ …เป… ",
"pli-tv-kd16:3.1.27":	"“อนุชานามิ, ภิกฺขเว, อิกฺกาสํ กสาวนฺ”ติฯ ",
"pli-tv-kd16:3.2.0":	"๑ฯ๔ฯ ปฏิภานจิตฺตปฏิกฺเขป ",
"pli-tv-kd16:3.2.1":	"เตน โข ปน สมเยน ฉพฺพคฺคิยา ภิกฺขู วิหาเร ปฏิภานจิตฺตํ การาเปนฺติ—",
"pli-tv-kd16:3.2.2":	"อิตฺถิรูปกํ ปุริสรูปกํฯ ",
"pli-tv-kd16:3.2.3":	"มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:3.2.4":	"“เสยฺยถาปิ คิหี กามโภคิโน”ติฯ ",
"pli-tv-kd16:3.2.5":	"ภควโต เอตมตฺถํ อาโรเจสุํฯ ",
"pli-tv-kd16:3.2.6":	"“น, ภิกฺขเว, ปฏิภานจิตฺตํ การาเปตพฺพํ—",
"pli-tv-kd16:3.2.7":	"อิตฺถิรูปกํ ปุริสรูปกํฯ ",
"pli-tv-kd16:3.2.8":	"โย การาเปยฺย, อาปตฺติ ทุกฺกฏสฺสฯ ",
"pli-tv-kd16:3.2.9":	"อนุชานามิ, ภิกฺขเว, มาลากมฺมํ ลตากมฺมํ มกรทนฺตกํ ปญฺจปฏิกนฺ”ติฯ ",
"pli-tv-kd16:3.3.0":	"๑ฯ๕ฯ อิฏฺฐกาจยาทิอนุชานน ",
"pli-tv-kd16:3.3.1":	"เตน โข ปน สมเยน วิหารา นีจวตฺถุกา โหนฺติ, อุทเกน โอตฺถริยฺยนฺติฯ ",
"pli-tv-kd16:3.3.2":	"ภควโต เอตมตฺถํ อาโรเจสุํฯ ",
"pli-tv-kd16:3.3.3":	"“อนุชานามิ, ภิกฺขเว, อุจฺจวตฺถุกํ กาตุนฺ”ติฯ ",
"pli-tv-kd16:3.3.4":	"จโย ปริปตติ …เป… ",
"pli-tv-kd16:3.3.5":	"“อนุชานามิ, ภิกฺขเว, จินิตุํ ตโย จเย—",
"pli-tv-kd16:3.3.6":	"อิฏฺฐกาจยํ, สิลาจยํ, ทารุจยนฺ”ติฯ ",
"pli-tv-kd16:3.3.7":	"อาโรหนฺตา วิหญฺญนฺติ …เป… ",
"pli-tv-kd16:3.3.8":	"“อนุชานามิ, ภิกฺขเว, ตโย โสปาเน—",
"pli-tv-kd16:3.3.9":	"อิฏฺฐกาโสปานํ, สิลาโสปานํ, ทารุโสปานนฺ”ติฯ ",
"pli-tv-kd16:3.3.10":	"อาโรหนฺตา ปริปตนฺติ …เป… ",
"pli-tv-kd16:3.3.11":	"“อนุชานามิ, ภิกฺขเว, อาลมฺพนพาหนฺ”ติฯ ",
"pli-tv-kd16:3.3.12":	"เตน โข ปน สมเยน วิหารา อาฬกมนฺทา โหนฺติฯ ",
"pli-tv-kd16:3.3.13":	"ภิกฺขู หิริยนฺติ นิปชฺชิตุํฯ ",
"pli-tv-kd16:3.3.14":	"ภควโต เอตมตฺถํ อาโรเจสุํฯ ",
"pli-tv-kd16:3.3.15":	"“อนุชานามิ, ภิกฺขเว, ติโรกรณินฺ”ติฯ ",
"pli-tv-kd16:3.3.16":	"ติโรกรณึ อุกฺขิปิตฺวา โอโลเกนฺติ …เป… ",
"pli-tv-kd16:3.3.17":	"“อนุชานามิ, ภิกฺขเว, อฑฺฒกุฏฺฏกนฺ”ติฯ ",
"pli-tv-kd16:3.3.18":	"อฑฺฒกุฏฺฏกา อุปริโต โอโลเกนฺติ …เป… ",
"pli-tv-kd16:3.3.19":	"“อนุชานามิ, ภิกฺขเว, ตโย คพฺเภ—",
"pli-tv-kd16:3.3.20":	"สิวิกาคพฺภํ, นาฬิกาคพฺภํ, หมฺมิยคพฺภนฺ”ติฯ ",
"pli-tv-kd16:3.3.21":	"เตน โข ปน สมเยน ภิกฺขู ขุทฺทเก วิหาเร มชฺเฌ คพฺภํ กโรนฺติฯ ",
"pli-tv-kd16:3.3.22":	"อุปจาโร น โหติฯ ",
"pli-tv-kd16:3.3.23":	"ภควโต เอตมตฺถํ อาโรเจสุํฯ ",
"pli-tv-kd16:3.3.24":	"“อนุชานามิ, ภิกฺขเว, ขุทฺทเก วิหาเร เอกมนฺตํ คพฺภํ กาตุํ, มหลฺลเก มชฺเฌ”ติฯ ",
"pli-tv-kd16:3.4.1":	"เตน โข ปน สมเยน วิหารสฺส กุฏฺฏปาโท ชีรติฯ ",
"pli-tv-kd16:3.4.2":	"ภควโต เอตมตฺถํ อาโรเจสุํฯ ",
"pli-tv-kd16:3.4.3":	"“อนุชานามิ, ภิกฺขเว, กุลงฺกปาทกนฺ”ติฯ ",
"pli-tv-kd16:3.4.4":	"วิหารสฺส กุฏฺโฏ โอวสฺสติ …เป… ",
"pli-tv-kd16:3.4.5":	"“อนุชานามิ, ภิกฺขเว, ปริตฺตาณกิฏิกํ อุทฺทสุธนฺ”ติฯ ",
"pli-tv-kd16:3.4.6":	"เตน โข ปน สมเยน อญฺญตรสฺส ภิกฺขุโน ติณจฺฉทนา อหิ ขนฺเธ ปตติฯ ",
"pli-tv-kd16:3.4.7":	"โส ภีโต วิสฺสรมกาสิฯ ",
"pli-tv-kd16:3.4.8":	"ภิกฺขู อุปธาวิตฺวา ตํ ภิกฺขุํ เอตทโวจุํ—",
"pli-tv-kd16:3.4.9":	"“กิสฺส ตฺวํ, อาวุโส, วิสฺสรมกาสี”ติ? ",
"pli-tv-kd16:3.4.10":	"อถ โข โส ภิกฺขูนํ เอตมตฺถํ อาโรเจสิฯ ",
"pli-tv-kd16:3.4.11":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd16:3.4.12":	"“อนุชานามิ, ภิกฺขเว, วิตานนฺ”ติฯ ",
"pli-tv-kd16:3.5.1":	"เตน โข ปน สมเยน ภิกฺขู มญฺจปาเทปิ ปีฐปาเทปิ ถวิกาโย ลคฺเคนฺติฯ ",
"pli-tv-kd16:3.5.2":	"อุนฺทูเรหิปิ อุปจิกาหิปิ ขชฺชนฺติฯ ",
"pli-tv-kd16:3.5.3":	"ภควโต เอตมตฺถํ อาโรเจสุํฯ ",
"pli-tv-kd16:3.5.4":	"“อนุชานามิ, ภิกฺขเว, ภิตฺติขิลํ นาคทนฺตกนฺ”ติฯ ",
"pli-tv-kd16:3.5.5":	"เตน โข ปน สมเยน ภิกฺขู มญฺเจปิ ปีเฐปิ จีวรํ นิกฺขิปนฺติฯ ",
"pli-tv-kd16:3.5.6":	"จีวรํ ปริภิชฺชิฯ ",
"pli-tv-kd16:3.5.7":	"ภควโต เอตมตฺถํ อาโรเจสุํฯ ",
"pli-tv-kd16:3.5.8":	"“อนุชานามิ, ภิกฺขเว, วิหาเร จีวรวํสํ จีวรรชฺชุนฺ”ติฯ ",
"pli-tv-kd16:3.5.9":	"เตน โข ปน สมเยน วิหารา อนาฬินฺทกา โหนฺติ อปฺปฏิสฺสรณาฯ ",
"pli-tv-kd16:3.5.10":	"ภควโต เอตมตฺถํ อาโรเจสุํฯ ",
"pli-tv-kd16:3.5.11":	"“อนุชานามิ, ภิกฺขเว, อาฬินฺทํ ปฆนํ ปกุฏฺฏํ โอสารกนฺ”ติฯ ",
"pli-tv-kd16:3.5.12":	"อาฬินฺทา ปากฏา โหนฺติฯ ",
"pli-tv-kd16:3.5.13":	"ภิกฺขู หิริยนฺติ นิปชฺชิตุํ …เป… ",
"pli-tv-kd16:3.5.14":	"“อนุชานามิ, ภิกฺขเว, สํสรณกิฏิกํ อุคฺฆาฏนกิฏิกนฺ”ติฯ ",
"pli-tv-kd16:3.6.0":	"๑ฯ๖ฯ อุปฏฺฐานสาลาอนุชานน ",
"pli-tv-kd16:3.6.1":	"เตน โข ปน สมเยน ภิกฺขู อชฺโฌกาเส ภตฺตวิสฺสคฺคํ กโรนฺตา สีเตนปิ อุเณฺหนปิ กิลมนฺติฯ ",
"pli-tv-kd16:3.6.2":	"ภควโต เอตมตฺถํ อาโรเจสุํฯ ",
"pli-tv-kd16:3.6.3":	"“อนุชานามิ, ภิกฺขเว, อุปฏฺฐานสาลนฺ”ติฯ ",
"pli-tv-kd16:3.6.4":	"อุปฏฺฐานสาลา นีจวตฺถุกา โหติ, อุทเกน โอตฺถริยฺยติ …เป… ",
"pli-tv-kd16:3.6.5":	"“อนุชานามิ, ภิกฺขเว, อุจฺจวตฺถุกํ กาตุนฺ”ติฯ ",
"pli-tv-kd16:3.6.6":	"จโย ปริปตติ …เป… ",
"pli-tv-kd16:3.6.7":	"“อนุชานามิ, ภิกฺขเว, จินิตุํ ตโย จเย—",
"pli-tv-kd16:3.6.8":	"อิฏฺฐกาจยํ, สิลาจยํ, ทารุจยนฺ”ติฯ ",
"pli-tv-kd16:3.6.9":	"อาโรหนฺตา วิหญฺญนฺติ …เป… ",
"pli-tv-kd16:3.6.10":	"“อนุชานามิ, ภิกฺขเว, ตโย โสปาเน—",
"pli-tv-kd16:3.6.11":	"อิฏฺฐกาโสปานํ, สิลาโสปานํ, ทารุโสปานนฺ”ติฯ ",
"pli-tv-kd16:3.6.12":	"อาโรหนฺตา ปริปตนฺติ …เป… ",
"pli-tv-kd16:3.6.13":	"“อนุชานามิ, ภิกฺขเว, อาลมฺพนพาหนฺ”ติฯ ",
"pli-tv-kd16:3.6.14":	"อุปฏฺฐานสาลาย ติณจุณฺณํ ปริปตติ …เป… ",
"pli-tv-kd16:3.6.15":	"“อนุชานามิ, ภิกฺขเว, โอคุมฺเผตฺวา อุลฺลิตฺตาวลิตฺตํ กาตุํ—",
"pli-tv-kd16:3.6.16":	"เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ มกรทนฺตกํ ปญฺจปฏิกํ จีวรวํสํ จีวรรชฺชุนฺ”ติฯ ",
"pli-tv-kd16:3.6.17":	"เตน โข ปน สมเยน ภิกฺขู อชฺโฌกาเส ฉมาย จีวรํ ปตฺถรนฺติฯ ",
"pli-tv-kd16:3.6.18":	"จีวรํ ปํสุกิตํ โหติฯ ",
"pli-tv-kd16:3.6.19":	"ภควโต เอตมตฺถํ อาโรเจสุํฯ ",
"pli-tv-kd16:3.6.20":	"“อนุชานามิ, ภิกฺขเว, อชฺโฌกาเส จีวรวํสํ จีวรรชฺชุนฺ”ติฯ ",
"pli-tv-kd16:3.7.1":	"ปานียํ โอตปฺปติ …เป… ",
"pli-tv-kd16:3.7.2":	"“อนุชานามิ, ภิกฺขเว, ปานียสาลํ ปานียมณฺฑปนฺ”ติฯ ",
"pli-tv-kd16:3.7.3":	"ปานียสาลา นีจวตฺถุกา โหติ, อุทเกน โอตฺถริยฺยติ …เป… ",
"pli-tv-kd16:3.7.4":	"“อนุชานามิ, ภิกฺขเว, อุจฺจวตฺถุกํ กาตุนฺ”ติฯ ",
"pli-tv-kd16:3.7.5":	"จโย ปริปตติ …เป… ",
"pli-tv-kd16:3.7.6":	"“อนุชานามิ, ภิกฺขเว, จินิตุํ ตโย จเย—",
"pli-tv-kd16:3.7.7":	"อิฏฺฐกาจยํ, สิลาจยํ, ทารุจยนฺ”ติฯ ",
"pli-tv-kd16:3.7.8":	"อาโรหนฺตา วิหญฺญนฺติ …เป… ",
"pli-tv-kd16:3.7.9":	"“อนุชานามิ, ภิกฺขเว, ตโย โสปาเน—",
"pli-tv-kd16:3.7.10":	"อิฏฺฐกาโสปานํ, สิลาโสปานํ, ทารุโสปานนฺ”ติฯ ",
"pli-tv-kd16:3.7.11":	"อาโรหนฺตา ปริปตนฺติ …เป… ",
"pli-tv-kd16:3.7.12":	"“อนุชานามิ, ภิกฺขเว, อาลมฺพนพาหนฺ”ติฯ ",
"pli-tv-kd16:3.7.13":	"ปานียสาลาย ติณจุณฺณํ ปริปตติ …เป… ",
"pli-tv-kd16:3.7.14":	"“อนุชานามิ, ภิกฺขเว, โอคุมฺเผตฺวา อุลฺลิตฺตาวลิตฺตํ กาตุํ—",
"pli-tv-kd16:3.7.15":	"เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ มกรทนฺตกํ ปญฺจปฏิกํ จีวรวํสํ จีวรรชฺชุนฺ”ติฯ ",
"pli-tv-kd16:3.7.16":	"ปานียภาชนํ น สํวิชฺชติ …เป… ",
"pli-tv-kd16:3.7.17":	"“อนุชานามิ, ภิกฺขเว, ปานียสงฺขํ ปานียสราวกนฺ”ติฯ ",
"pli-tv-kd16:3.8.0":	"๑ฯ๗ฯ ปาการาทิอนุชานน ",
"pli-tv-kd16:3.8.1":	"เตน โข ปน สมเยน วิหารา อปริกฺขิตฺตา โหนฺติฯ ",
"pli-tv-kd16:3.8.2":	"ภควโต เอตมตฺถํ อาโรเจสุํฯ ",
"pli-tv-kd16:3.8.3":	"“อนุชานามิ, ภิกฺขเว, ปริกฺขิปิตุํ ตโย ปากาเร—",
"pli-tv-kd16:3.8.4":	"อิฏฺฐกาปาการํ, สิลาปาการํ, ทารุปาการนฺ”ติฯ ",
"pli-tv-kd16:3.8.5":	"โกฏฺฐโก น โหติ …เป… ",
"pli-tv-kd16:3.8.6":	"“อนุชานามิ, ภิกฺขเว, โกฏฺฐกนฺ”ติฯ ",
"pli-tv-kd16:3.8.7":	"โกฏฺฐโก นีจวตฺถุโก โหติ, อุทเกน โอตฺถริยฺยติ …เป… ",
"pli-tv-kd16:3.8.8":	"“อนุชานามิ, ภิกฺขเว, อุจฺจวตฺถุกํ กาตุนฺ”ติฯ ",
"pli-tv-kd16:3.8.9":	"โกฏฺฐกสฺส กวาฏํ น โหติ …เป… ",
"pli-tv-kd16:3.8.10":	"“อนุชานามิ, ภิกฺขเว, กวาฏํ ปิฏฺฐสงฺฆาฏํ อุทุกฺขลิกํ อุตฺตรปาสกํ อคฺคฬวฏฺฏึ กปิสีสกํ สูจิกํ ฆฏิกํ ตาฬจฺฉิทฺทํ อาวิญฺฉนจฺฉิทฺทํ อาวิญฺฉนรชฺชุนฺ”ติฯ ",
"pli-tv-kd16:3.8.11":	"โกฏฺฐเก ติณจุณฺณํ ปริปตติ …เป… ",
"pli-tv-kd16:3.8.12":	"“อนุชานามิ, ภิกฺขเว, โอคุมฺเผตฺวา อุลฺลิตฺตาวลิตฺตํ กาตุํ—",
"pli-tv-kd16:3.8.13":	"เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ มกรทนฺตกํ ปญฺจปฏิกนฺ”ติฯ ",
"pli-tv-kd16:3.8.14":	"เตน โข ปน สมเยน ปริเวณํ จิกฺขลฺลํ โหติฯ ",
"pli-tv-kd16:3.8.15":	"ภควโต เอตมตฺถํ อาโรเจสุํฯ ",
"pli-tv-kd16:3.8.16":	"“อนุชานามิ, ภิกฺขเว, มรุมฺพํ อุปกิริตุนฺ”ติฯ ",
"pli-tv-kd16:3.8.17":	"น ปริยาปุณนฺติ …เป… ",
"pli-tv-kd16:3.8.18":	"“อนุชานามิ, ภิกฺขเว, ปทรสิลํ นิกฺขิปิตุนฺ”ติฯ ",
"pli-tv-kd16:3.8.19":	"อุทกํ สนฺติฏฺฐติ …เป… ",
"pli-tv-kd16:3.8.20":	"“อนุชานามิ, ภิกฺขเว, อุทกนิทฺธมนนฺ”ติฯ ",
"pli-tv-kd16:3.9.1":	"เตน โข ปน สมเยน ภิกฺขู ปริเวเณ ตหํ ตหํ อคฺคิฏฺฐานํ กโรนฺติฯ ",
"pli-tv-kd16:3.9.2":	"ปริเวณํ อุกฺลาปํ โหติฯ ",
"pli-tv-kd16:3.9.3":	"ภควโต เอตมตฺถํ อาโรเจสุํฯ ",
"pli-tv-kd16:3.9.4":	"“อนุชานามิ, ภิกฺขเว, เอกมนฺตํ อคฺคิสาลํ กาตุนฺ”ติฯ ",
"pli-tv-kd16:3.9.5":	"อคฺคิสาลา นีจวตฺถุกา โหติ, อุทเกน โอตฺถริยฺยติ …เป… ",
"pli-tv-kd16:3.9.6":	"“อนุชานามิ, ภิกฺขเว, อุจฺจวตฺถุกํ กาตุนฺ”ติฯ ",
"pli-tv-kd16:3.9.7":	"จโย ปริปตติ …เป… ",
"pli-tv-kd16:3.9.8":	"“อนุชานามิ, ภิกฺขเว, จินิตุํ ตโย จเย—",
"pli-tv-kd16:3.9.9":	"อิฏฺฐกาจยํ, สิลาจยํ, ทารุจยนฺ”ติฯ ",
"pli-tv-kd16:3.9.10":	"อาโรหนฺตา วิหญฺญนฺติ …เป… ",
"pli-tv-kd16:3.9.11":	"“อนุชานามิ, ภิกฺขเว, ตโย โสปาเน—",
"pli-tv-kd16:3.9.12":	"อิฏฺฐกาโสปานํ, สิลาโสปานํ, ทารุโสปานนฺ”ติฯ ",
"pli-tv-kd16:3.9.13":	"อาโรหนฺตา ปริปตนฺติ …เป… ",
"pli-tv-kd16:3.9.14":	"“อนุชานามิ, ภิกฺขเว, อาลมฺพนพาหนฺ”ติฯ ",
"pli-tv-kd16:3.9.15":	"อคฺคิสาลาย กวาฏํ น โหติ …เป… ",
"pli-tv-kd16:3.9.16":	"“อนุชานามิ, ภิกฺขเว, กวาฏํ ปิฏฺฐสงฺฆาฏํ อุทุกฺขลิกํ อุตฺตรปาสกํ อคฺคฬวฏฺฏึ กปิสีสกํ สูจิกํ ฆฏิกํ ตาฬจฺฉิทฺทํ อาวิญฺฉนจฺฉิทฺทํ อาวิญฺฉนรชฺชุนฺ”ติฯ ",
"pli-tv-kd16:3.9.17":	"อคฺคิสาลาย ติณจุณฺณํ ปริปตติ …เป… ",
"pli-tv-kd16:3.9.18":	"“อนุชานามิ, ภิกฺขเว, โอคุมฺเผตฺวา อุลฺลิตฺตาวลิตฺตํ กาตุํ—",
"pli-tv-kd16:3.9.19":	"เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ มกรทนฺตกํ ปญฺจปฏิกํ จีวรวํสํ จีวรรชฺชุนฺ”ติฯ ",
"pli-tv-kd16:3.10.0":	"๑ฯ๘ฯ อารามปริกฺเขปอนุชานน ",
"pli-tv-kd16:3.10.1":	"เตน โข ปน สมเยน อาราโม อปริกฺขิตฺโต โหติฯ ",
"pli-tv-kd16:3.10.2":	"อชกาปิ ปสุกาปิ อุปโรเป วิเหเฐนฺติฯ ",
"pli-tv-kd16:3.10.3":	"ภควโต เอตมตฺถํ อาโรเจสุํฯ ",
"pli-tv-kd16:3.10.4":	"“อนุชานามิ, ภิกฺขเว, ปริกฺขิปิตุํ ตโย วาเฏ—",
"pli-tv-kd16:3.10.5":	"เวฬุวาฏํ, กณฺฑกวาฏํ, ปริกฺขนฺ”ติฯ ",
"pli-tv-kd16:3.10.6":	"โกฏฺฐโก น โหติฯ ",
"pli-tv-kd16:3.10.7":	"ตเถว อชกาปิ ปสุกาปิ อุปโรเป วิเหเฐนฺติ …เป… ",
"pli-tv-kd16:3.10.8":	"“อนุชานามิ, ภิกฺขเว, โกฏฺฐกํ อเปสึ ยมกกวาฏํ โตรณํ ปลิฆนฺ”ติฯ ",
"pli-tv-kd16:3.10.9":	"โกฏฺฐเก ติณจุณฺณํ ปริปตติ …เป… ",
"pli-tv-kd16:3.10.10":	"“อนุชานามิ, ภิกฺขเว, โอคุมฺเผตฺวา อุลฺลิตฺตาวลิตฺตํ กาตุํ—",
"pli-tv-kd16:3.10.11":	"เสตวณฺณํ กาฬวณฺณํ เครุกปริกมฺมํ มาลากมฺมํ ลตากมฺมํ มกรทนฺตกํ ปญฺจปฏิกนฺ”ติฯ ",
"pli-tv-kd16:3.10.12":	"อาราโม จิกฺขโลฺล โหติ …เป… ",
"pli-tv-kd16:3.10.13":	"“อนุชานามิ, ภิกฺขเว, มรุมฺพํ อุปกิริตุนฺ”ติฯ ",
"pli-tv-kd16:3.10.14":	"น ปริยาปุณนฺติ …เป… ",
"pli-tv-kd16:3.10.15":	"“อนุชานามิ, ภิกฺขเว, ปทรสิลํ นิกฺขิปิตุนฺ”ติฯ ",
"pli-tv-kd16:3.10.16":	"อุทกํ สนฺติฏฺฐติ …เป… ",
"pli-tv-kd16:3.10.17":	"“อนุชานามิ, ภิกฺขเว, อุทกนิทฺธมนนฺ”ติฯ ",
"pli-tv-kd16:3.11.1":	"เตน โข ปน สมเยน ราชา มาคโธ เสนิโย พิมฺพิสาโร สงฺฆสฺส อตฺถาย สุธามตฺติกาเลปนํ ปาสาทํ กาเรตุกาโม โหติฯ ",
"pli-tv-kd16:3.11.2":	"อถ โข ภิกฺขูนํ เอตทโหสิ—",
"pli-tv-kd16:3.11.3":	"“กึ นุ โข ภควตา ฉทนํ อนุญฺญาตํ, กึ อนนุญฺญาตนฺ”ติฯ ",
"pli-tv-kd16:3.11.4":	"ภควโต เอตมตฺถํ อาโรเจสุํฯ ",
"pli-tv-kd16:3.11.5":	"“อนุชานามิ, ภิกฺขเว, ปญฺจ ฉทนานิ—",
"pli-tv-kd16:3.11.6":	"อิฏฺฐกาฉทนํ, สิลาฉทนํ, สุธาฉทนํ, ติณจฺฉทนํ, ปณฺณจฺฉทนนฺ”ติฯ ",
"pli-tv-kd16:3.11.7":	"ปฐมภาณวาโร นิฏฺฐิโตฯ ",
"pli-tv-kd16:4.1.0.2":	"๒ฯ๑ฯ อนาถปิณฺฑิกวตฺถุ ",
"pli-tv-kd16:4.1.1":	"เตน โข ปน สมเยน อนาถปิณฺฑิโก คหปติ ราชคหกสฺส เสฏฺฐิสฺส ภคินิปติโก โหติฯ ",
"pli-tv-kd16:4.1.2":	"อถ โข อนาถปิณฺฑิโก คหปติ ราชคหํ อคมาสิ เกนจิเทว กรณีเยนฯ ",
"pli-tv-kd16:4.1.3":	"เตน โข ปน สมเยน ราชคหเกน เสฏฺฐินา สฺวาตนาย พุทฺธปฺปมุโข สงฺโฆ นิมนฺติโต โหติฯ ",
"pli-tv-kd16:4.1.4":	"อถ โข ราชคหโก เสฏฺฐี ทาเส จ กมฺมกาเร จ อาณาเปสิ—",
"pli-tv-kd16:4.1.5":	"“เตน หิ, ภเณ, กาลเสฺสว อุฏฺฐาย ยาคุโย ปจถ, ภตฺตานิ ปจถ, สูปานิ สมฺปาเทถ, อุตฺตริภงฺคานิ สมฺปาเทถา”ติฯ ",
"pli-tv-kd16:4.1.6":	"อถ โข อนาถปิณฺฑิกสฺส คหปติสฺส เอตทโหสิ—",
"pli-tv-kd16:4.1.7":	"“ปุพฺเพ ขฺวายํ คหปติ มยิ อาคเต สพฺพกิจฺจานิ นิกฺขิปิตฺวา มมญฺเญว สทฺธึ ปฏิสมฺโมทติฯ ",
"pli-tv-kd16:4.1.8":	"โสทานายํ วิกฺขิตฺตรูโป ทาเส จ กมฺมกาเร จ อาณาเปสิ—",
"pli-tv-kd16:4.1.9":	"‘เตน หิ, ภเณ, กาลเสฺสว อุฏฺฐาย ยาคุโย ปจถ, ภตฺตานิ ปจถ, สูปานิ สมฺปาเทถ, อุตฺตริภงฺคานิ สมฺปาเทถา’ติฯ ",
"pli-tv-kd16:4.1.10":	"กึ นุ โข อิมสฺส คหปติสฺส อาวาโห วา ภวิสฺสติ, วิวาโห วา ภวิสฺสติ, มหายญฺโญ วา ปจฺจุปฏฺฐิโต, ราชา วา มาคโธ เสนิโย พิมฺพิสาโร นิมนฺติโต สฺวาตนาย สทฺธึ พลกาเยนา”ติ? ",
"pli-tv-kd16:4.2.1":	"อถ โข ราชคหโก เสฏฺฐี ทาเส จ กมฺมกาเร จ อาณาเปตฺวา เยน อนาถปิณฺฑิโก คหปติ เตนุปสงฺกมิ, อุปสงฺกมิตฺวา อนาถปิณฺฑิเกน คหปตินา สทฺธึ ปฏิสมฺโมทิตฺวา เอกมนฺตํ นิสีทิฯ ",
"pli-tv-kd16:4.2.2":	"เอกมนฺตํ นิสินฺนํ โข ราชคหกํ เสฏฺฐึ อนาถปิณฺฑิโก คหปติ เอตทโวจ—",
"pli-tv-kd16:4.2.3":	"“ปุพฺเพ โข ตฺวํ, คหปติ, มยิ อาคเต สพฺพกิจฺจานิ นิกฺขิปิตฺวา มมญฺเญว สทฺธึ ปฏิสมฺโมทสิฯ ",
"pli-tv-kd16:4.2.4":	"โสทานิ ตฺวํ วิกฺขิตฺตรูโป ทาเส จ กมฺมกาเร จ อาณาเปสิ—",
"pli-tv-kd16:4.2.5":	"‘เตน หิ, ภเณ, กาลเสฺสว อุฏฺฐาย ยาคุโย ปจถ, ภตฺตานิ ปจถ, สูปานิ สมฺปาเทถ, อุตฺตริภงฺคานิ สมฺปาเทถา’ติฯ ",
"pli-tv-kd16:4.2.6":	"กึ นุ โข เต, คหปติ, อาวาโห วา ภวิสฺสติ, วิวาโห วา ภวิสฺสติ, มหายญฺโญ วา ปจฺจุปฏฺฐิโต, ราชา วา มาคโธ เสนิโย พิมฺพิสาโร นิมนฺติโต สฺวาตนาย สทฺธึ พลกาเยนา”ติ? ",
"pli-tv-kd16:4.2.7":	"“น เม, คหปติ, อาวาโห วา ภวิสฺสติ, นาปิ วิวาโห วา ภวิสฺสติ, นาปิ ราชา วา มาคโธ เสนิโย พิมฺพิสาโร นิมนฺติโต สฺวาตนาย สทฺธึ พลกาเยน; ",
"pli-tv-kd16:4.2.8":	"อปิ จ เม มหายญฺโญ ปจฺจุปฏฺฐิโต; ",
"pli-tv-kd16:4.2.9":	"สฺวาตนาย พุทฺธปฺปมุโข สงฺโฆ นิมนฺติโต”ติฯ ",
"pli-tv-kd16:4.2.10":	"“พุทฺโธติ ตฺวํ, คหปติ, วเทสี”ติ? ",
"pli-tv-kd16:4.2.11":	"“พุทฺโธ ตฺยาหํ, คหปติ, วทามี”ติฯ ",
"pli-tv-kd16:4.2.12":	"“พุทฺโธติ ตฺวํ, คหปติ, วเทสี”ติ? ",
"pli-tv-kd16:4.2.13":	"“พุทฺโธ ตฺยาหํ, คหปติ, วทามี”ติฯ ",
"pli-tv-kd16:4.2.14":	"“พุทฺโธติ ตฺวํ, คหปติ, วเทสี”ติ? ",
"pli-tv-kd16:4.2.15":	"“พุทฺโธ ตฺยาหํ, คหปติ, วทามี”ติฯ ",
"pli-tv-kd16:4.2.16":	"“โฆโสปิ โข เอโส, คหปติ, ทุลฺลโภ โลกสฺมึ ยทิทํ—",
"pli-tv-kd16:4.2.17":	"พุทฺโธ พุทฺโธติฯ ",
"pli-tv-kd16:4.2.18":	"สกฺกา นุ โข, คหปติ, อิมํ กาลํ ตํ ภควนฺตํ ทสฺสนาย อุปสงฺกมิตุํ อรหนฺตํ สมฺมาสมฺพุทฺธนฺ”ติ? ",
"pli-tv-kd16:4.2.19":	"“อกาโล โข, คหปติ, อิมํ กาลํ ตํ ภควนฺตํ ทสฺสนาย อุปสงฺกมิตุํ อรหนฺตํ สมฺมาสมฺพุทฺธํฯ ",
"pli-tv-kd16:4.2.20":	"เสฺวทานิ ตฺวํ กาเลน ตํ ภควนฺตํ ทสฺสนาย อุปสงฺกมิสฺสสิ อรหนฺตํ สมฺมาสมฺพุทฺธนฺ”ติฯ ",
"pli-tv-kd16:4.2.21":	"อถ โข อนาถปิณฺฑิโก คหปติ—",
"pli-tv-kd16:4.2.22":	"เสฺวทานาหํ กาเลน ตํ ภควนฺตํ ทสฺสนาย อุปสงฺกมิสฺสามิ อรหนฺตํ สมฺมาสมฺพุทฺธนฺติ—",
"pli-tv-kd16:4.2.23":	"พุทฺธคตาย สติยา นิปชฺชิตฺวา รตฺติยา สุทํ ติกฺขตฺตุํ วุฏฺฐาสิ ปภาตํ มญฺญมาโนฯ ",
"pli-tv-kd16:4.3.1":	"อถ โข อนาถปิณฺฑิโก คหปติ เยน สิวกทฺวารํ เตนุปสงฺกมิฯ ",
"pli-tv-kd16:4.3.2":	"อมนุสฺสา ทฺวารํ วิวรึสุฯ ",
"pli-tv-kd16:4.3.3":	"อถ โข อนาถปิณฺฑิกสฺส คหปติสฺส นครมฺหา นิกฺขนฺตสฺส อาโลโก อนฺตรธายิ, อนฺธกาโร ปาตุรโหสิ, ภยํ ฉมฺภิตตฺตํ โลมหํโส อุทปาทิ; ",
"pli-tv-kd16:4.3.4":	"ตโตว ปุน นิวตฺติตุกาโม อโหสิฯ ",
"pli-tv-kd16:4.3.5":	"อถ โข สิวโก ยกฺโข อนฺตรหิโต สทฺทมนุสฺสาเวสิ—",
"pli-tv-kd16:4.3.6":	"“สตํ หตฺถี สตํ อสฺสา, ",
"pli-tv-kd16:4.3.7":	"สตํ อสฺสตรีรถา; ",
"pli-tv-kd16:4.3.8":	"สตํ กญฺญาสหสฺสานิ, ",
"pli-tv-kd16:4.3.9":	"อามุกฺกมณิกุณฺฑลา; ",
"pli-tv-kd16:4.3.10":	"เอกสฺส ปทวีติหารสฺส, ",
"pli-tv-kd16:4.3.11":	"กลํ นาคฺฆนฺติ โสฬสึฯ ",
"pli-tv-kd16:4.3.12":	"อภิกฺกม คหปติ อภิกฺกม คหปติ, ",
"pli-tv-kd16:4.3.13":	"อภิกฺกนฺตํ เต เสโยฺย โน ปฏิกฺกนฺตนฺ”ติฯ ",
"pli-tv-kd16:4.3.14":	"อถ โข อนาถปิณฺฑิกสฺส คหปติสฺส อนฺธกาโร อนฺตรธายิ, อาโลโก ปาตุรโหสิฯ ",
"pli-tv-kd16:4.3.15":	"ยํ อโหสิ ภยํ ฉมฺภิตตฺตํ โลมหํโส โส ปฏิปฺปสฺสมฺภิฯ ",
"pli-tv-kd16:4.3.16":	"ทุติยมฺปิ โข …เป… ",
"pli-tv-kd16:4.3.17":	"ตติยมฺปิ โข … ",
"pli-tv-kd16:4.3.18":	"อนาถปิณฺฑิกสฺส คหปติสฺส อาโลโก อนฺตรธายิ, อนฺธกาโร ปาตุรโหสิ, ภยํ ฉมฺภิตตฺตํ โลมหํโส อุทปาทิ, ตโตว ปุน นิวตฺติตุกาโม อโหสิฯ ",
"pli-tv-kd16:4.3.19":	"ตติยมฺปิ โข สิวโก ยกฺโข อนฺตรหิโต สทฺทมนุสฺสาเวสิ—",
"pli-tv-kd16:4.3.20":	"“สตํ หตฺถี สตํ อสฺสา, ",
"pli-tv-kd16:4.3.21":	"สตํ อสฺสตรีรถา; ",
"pli-tv-kd16:4.3.22":	"สตํ กญฺญาสหสฺสานิ, ",
"pli-tv-kd16:4.3.23":	"อามุกฺกมณิกุณฺฑลา; ",
"pli-tv-kd16:4.3.24":	"เอกสฺส ปทวีติหารสฺส, ",
"pli-tv-kd16:4.3.25":	"กลํ นาคฺฆนฺติ โสฬสึฯ ",
"pli-tv-kd16:4.3.26":	"อภิกฺกม คหปติ อภิกฺกม คหปติ, ",
"pli-tv-kd16:4.3.27":	"อภิกฺกนฺตํ เต เสโยฺย โน ปฏิกฺกนฺตนฺ”ติฯ ",
"pli-tv-kd16:4.3.28":	"ตติยมฺปิ โข อนาถปิณฺฑิกสฺส คหปติสฺส อนฺธกาโร อนฺตรธายิ, อาโลโก ปาตุรโหสิ, ยํ อโหสิ ภยํ ฉมฺภิตตฺตํ โลมหํโส, โส ปฏิปฺปสฺสมฺภิฯ ",
"pli-tv-kd16:4.4.1":	"อถ โข อนาถปิณฺฑิโก คหปติ เยน สีตวนํ เตนุปสงฺกมิฯ ",
"pli-tv-kd16:4.4.2":	"เตน โข ปน สมเยน ภควา รตฺติยา ปจฺจูสสมยํ ปจฺจุฏฺฐาย อชฺโฌกาเส จงฺกมติฯ ",
"pli-tv-kd16:4.4.3":	"อทฺทสา โข ภควา อนาถปิณฺฑิกํ คหปตึ ทูรโตว อาคจฺฉนฺตํฯ ",
"pli-tv-kd16:4.4.4":	"ทิสฺวาน จงฺกมา โอโรหิตฺวา ปญฺญตฺเต อาสเน นิสีทิฯ ",
"pli-tv-kd16:4.4.5":	"นิสชฺช โข ภควา อนาถปิณฺฑิกํ คหปตึ เอตทโวจ—",
"pli-tv-kd16:4.4.6":	"“เอหิ, สุทตฺตา”ติฯ ",
"pli-tv-kd16:4.4.7":	"อถ โข อนาถปิณฺฑิโก คหปติ—",
"pli-tv-kd16:4.4.8":	"“นาเมน มํ ภควา อาลปตี”ติ—",
"pli-tv-kd16:4.4.9":	"หฏฺโฐ อุทคฺโค เยน ภควา เตนุปสงฺกมิ, อุปสงฺกมิตฺวา ภควโต ปาเทสุ สิรสา นิปติตฺวา ภควนฺตํ เอตทโวจ—",
"pli-tv-kd16:4.4.10":	"“กจฺจิ, ภนฺเต, ภควา สุขํ สยิตฺถา”ติ? ",
"pli-tv-kd16:4.4.11":	"“สพฺพทา เว สุขํ เสติ, ",
"pli-tv-kd16:4.4.12":	"พฺราหฺมโณ ปรินิพฺพุโต; ",
"pli-tv-kd16:4.4.13":	"โย น ลิมฺปติ กาเมสุ, ",
"pli-tv-kd16:4.4.14":	"สีติภูโต นิรูปธิฯ ",
"pli-tv-kd16:4.4.15":	"สพฺพา อาสตฺติโย เฉตฺวา, ",
"pli-tv-kd16:4.4.16":	"วิเนยฺย หทเย ทรํ; ",
"pli-tv-kd16:4.4.17":	"อุปสนฺโต สุขํ เสติ, ",
"pli-tv-kd16:4.4.18":	"สนฺตึ ปปฺปุยฺย เจตสา”ติฯ ",
"pli-tv-kd16:4.5.1":	"อถ โข ภควา อนาถปิณฺฑิกสฺส คหปติสฺส อนุปุพฺพึ กถํ กเถสิ, เสยฺยถิทํ—",
"pli-tv-kd16:4.5.2":	"ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
"pli-tv-kd16:4.5.3":	"ยทา ภควา อญฺญาสิ อนาถปิณฺฑิกํ คหปตึ กลฺลจิตฺตํ มุทุจิตฺตํ วินีวรณจิตฺตํ อุทคฺคจิตฺตํ ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา ตํ ปกาเสสิ—",
"pli-tv-kd16:4.5.4":	"ทุกฺขํ, สมุทยํ, นิโรธํ, มคฺคํฯ ",
"pli-tv-kd16:4.5.5":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd16:4.5.6":	"เอวเมว อนาถปิณฺฑิกสฺส คหปติสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd16:4.5.7":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd16:4.5.8":	"อถ โข อนาถปิณฺฑิโก คหปติ ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd16:4.5.9":	"“อภิกฺกนฺตํ, ภนฺเต, อภิกฺกนฺตํ, ภนฺเตฯ ",
"pli-tv-kd16:4.5.10":	"เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย, ปฏิจฺฉนฺนํ วา วิวเรยฺย, มูฬฺหสฺส วา มคฺคํ อาจิกฺเขยฺย, อนฺธกาเร วา เตลปชฺโชตํ ธาเรยฺย—",
"pli-tv-kd16:4.5.11":	"‘จกฺขุมนฺโต รูปานิ ทกฺขนฺตี’ติ; ",
"pli-tv-kd16:4.5.12":	"เอวเมวํ ภควตา อเนกปริยาเยน ธมฺโม ปกาสิโตฯ ",
"pli-tv-kd16:4.5.13":	"เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
"pli-tv-kd16:4.5.14":	"อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตํฯ ",
"pli-tv-kd16:4.5.15":	"อธิวาเสตุ จ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd16:4.5.16":	"อธิวาเสสิ ภควา ตุณฺหีภาเวนฯ ",
"pli-tv-kd16:4.5.17":	"อถ โข อนาถปิณฺฑิโก คหปติ ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd16:4.6.1":	"อโสฺสสิ โข ราชคหโก เสฏฺฐี—",
"pli-tv-kd16:4.6.2":	"“อนาถปิณฺฑิเกน กิร คหปตินา สฺวาตนาย พุทฺธปฺปมุโข สงฺโฆ นิมนฺติโต”ติฯ ",
"pli-tv-kd16:4.6.3":	"อถ โข ราชคหโก เสฏฺฐี อนาถปิณฺฑิกํ คหปตึ เอตทโวจ—",
"pli-tv-kd16:4.6.4":	"“ตยา กิร, คหปติ, สฺวาตนาย พุทฺธปฺปมุโข สงฺโฆ นิมนฺติโตฯ ",
"pli-tv-kd16:4.6.5":	"ตฺวญฺจาสิ อาคนฺตุโกฯ ",
"pli-tv-kd16:4.6.6":	"เทมิ เต, คหปติ, เวยฺยายิกํ เยน ตฺวํ พุทฺธปฺปมุขสฺส สงฺฆสฺส ภตฺตํ กเรยฺยาสี”ติฯ ",
"pli-tv-kd16:4.6.7":	"“อลํ, คหปติ, อตฺถิ เม เวยฺยายิกํ เยนาหํ พุทฺธปฺปมุขสฺส สงฺฆสฺส ภตฺตํ กริสฺสามี”ติฯ ",
"pli-tv-kd16:4.6.8":	"อโสฺสสิ โข ราชคหโก เนคโม—",
"pli-tv-kd16:4.6.9":	"“อนาถปิณฺฑิเกน กิร คหปตินา สฺวาตนาย พุทฺธปฺปมุโข สงฺโฆ นิมนฺติโต”ติฯ ",
"pli-tv-kd16:4.6.10":	"อถ โข ราชคหโก เนคโม อนาถปิณฺฑิกํ คหปตึ เอตทโวจ—",
"pli-tv-kd16:4.6.11":	"“ตยา กิร, คหปติ, สฺวาตนาย พุทฺธปฺปมุโข สงฺโฆ นิมนฺติโตฯ ",
"pli-tv-kd16:4.6.12":	"ตฺวญฺจาสิ อาคนฺตุโกฯ ",
"pli-tv-kd16:4.6.13":	"เทมิ เต, คหปติ, เวยฺยายิกํ เยน ตฺวํ พุทฺธปฺปมุขสฺส สงฺฆสฺส ภตฺตํ กเรยฺยาสี”ติฯ ",
"pli-tv-kd16:4.6.14":	"“อลํ, อยฺย; ",
"pli-tv-kd16:4.6.15":	"อตฺถิ เม เวยฺยายิกํ เยนาหํ พุทฺธปฺปมุขสฺส สงฺฆสฺส ภตฺตํ กริสฺสามี”ติฯ ",
"pli-tv-kd16:4.6.16":	"อโสฺสสิ โข ราชา มาคโธ เสนิโย พิมฺพิสาโร—",
"pli-tv-kd16:4.6.17":	"“อนาถปิณฺฑิเกน กิร คหปตินา สฺวาตนาย พุทฺธปฺปมุโข สงฺโฆ นิมนฺติโต”ติฯ ",
"pli-tv-kd16:4.6.18":	"อถ โข ราชา มาคโธ เสนิโย พิมฺพิสาโร อนาถปิณฺฑิกํ คหปตึ เอตทโวจ—",
"pli-tv-kd16:4.6.19":	"“ตยา กิร, คหปติ, สฺวาตนาย พุทฺธปฺปมุโข สงฺโฆ นิมนฺติโตฯ ",
"pli-tv-kd16:4.6.20":	"ตฺวญฺจาสิ อาคนฺตุโกฯ ",
"pli-tv-kd16:4.6.21":	"เทมิ เต, คหปติ, เวยฺยายิกํ เยน ตฺวํ พุทฺธปฺปมุขสฺส สงฺฆสฺส ภตฺตํ กเรยฺยาสี”ติฯ ",
"pli-tv-kd16:4.6.22":	"“อลํ, เทว; ",
"pli-tv-kd16:4.6.23":	"อตฺถิ เม เวยฺยายิกํ เยนาหํ พุทฺธปฺปมุขสฺส สงฺฆสฺส ภตฺตํ กริสฺสามี”ติฯ ",
"pli-tv-kd16:4.7.1":	"อถ โข อนาถปิณฺฑิโก คหปติ ตสฺสา รตฺติยา อจฺจเยน ราชคหกสฺส เสฏฺฐิสฺส นิเวสเน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—",
"pli-tv-kd16:4.7.2":	"“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd16:4.7.3":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน ราชคหกสฺส เสฏฺฐิสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd16:4.7.4":	"อถ โข อนาถปิณฺฑิโก คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา, ภควนฺตํ ภุตฺตาวึ โอนีตปตฺตปาณึ, เอกมนฺตํ นิสีทิฯ ",
"pli-tv-kd16:4.7.5":	"เอกมนฺตํ นิสินฺโน โข อนาถปิณฺฑิโก คหปติ ภควนฺตํ เอตทโวจ—",
"pli-tv-kd16:4.7.6":	"“อธิวาเสตุ เม, ภนฺเต, ภควา สาวตฺถิยํ วสฺสาวาสํ สทฺธึ ภิกฺขุสงฺเฆนา”ติฯ ",
"pli-tv-kd16:4.7.7":	"“สุญฺญาคาเร โข, คหปติ, ตถาคตา อภิรมนฺตี”ติฯ ",
"pli-tv-kd16:4.7.8":	"“อญฺญาตํ, ภควา, อญฺญาตํ, สุคตา”ติฯ ",
"pli-tv-kd16:4.7.9":	"อถ โข ภควา อนาถปิณฺฑิกํ คหปตึ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd16:4.8.1":	"เตน โข ปน สมเยน อนาถปิณฺฑิโก คหปติ พหุมิตฺโต โหติ พหุสหาโย อาเทยฺยวาโจฯ ",
"pli-tv-kd16:4.8.2":	"อถ โข อนาถปิณฺฑิโก คหปติ ราชคเห ตํ กรณียํ ตีเรตฺวา เยน สาวตฺถิ เตน ปกฺกามิฯ ",
"pli-tv-kd16:4.8.3":	"อถ โข อนาถปิณฺฑิโก คหปติ อนฺตรามคฺเค มนุเสฺส อาณาเปสิ—",
"pli-tv-kd16:4.8.4":	"“อาราเม, อยฺยา, กโรถ, วิหาเร ปติฏฺฐาเปถ, ทานานิ ปฏฺฐเปถฯ ",
"pli-tv-kd16:4.8.5":	"พุทฺโธ โลเก อุปฺปนฺโนฯ ",
"pli-tv-kd16:4.8.6":	"โส จ มยา ภควา นิมนฺติโต อิมินา มคฺเคน อาคจฺฉิสฺสตี”ติฯ ",
"pli-tv-kd16:4.8.7":	"อถ โข เต มนุสฺสา อนาถปิณฺฑิเกน คหปตินา อุโยฺยชิตา อาราเม อกํสุ, วิหาเร ปติฏฺฐาเปสุํ, ทานานิ ปฏฺฐเปสุํฯ ",
"pli-tv-kd16:4.8.8":	"อถ โข อนาถปิณฺฑิโก คหปติ สาวตฺถึ คนฺตฺวา สมนฺตา สาวตฺถึ อนุวิโลเกสิ—",
"pli-tv-kd16:4.8.9":	"“กตฺถ นุ โข ภควา วิหเรยฺย? ",
"pli-tv-kd16:4.8.10":	"ยํ อสฺส คามโต เนว อติทูเร น อจฺจาสนฺเน, คมนาคมนสมฺปนฺนํ, อตฺถิกานํ อตฺถิกานํ มนุสฺสานํ อภิกฺกมนียํ, ทิวา อปฺปากิณฺณํ, รตฺตึ อปฺปสทฺทํ, อปฺปนิคฺโฆสํ, วิชนวาตํ, มนุสฺสราหเสฺสยฺยกํ, ปฏิสลฺลานสารุปฺปนฺ”ติฯ ",
"pli-tv-kd16:4.9.1":	"อทฺทสา โข อนาถปิณฺฑิโก คหปติ เชตสฺส กุมารสฺส อุยฺยานํ—",
"pli-tv-kd16:4.9.2":	"คามโต เนว อติทูเร น อจฺจาสนฺเน, คมนาคมนสมฺปนฺนํ, อตฺถิกานํ อตฺถิกานํ มนุสฺสานํ อภิกฺกมนียํ, ทิวา อปฺปากิณฺณํ, รตฺตึ อปฺปสทฺทํ, อปฺปนิคฺโฆสํ, วิชนวาตํ, มนุสฺสราหเสฺสยฺยกํ, ปฏิสลฺลานสารุปฺปํฯ ",
"pli-tv-kd16:4.9.3":	"ทิสฺวาน เยน เชโต กุมาโร เตนุปสงฺกมิ, อุปสงฺกมิตฺวา เชตํ กุมารํ เอตทโวจ—",
"pli-tv-kd16:4.9.4":	"“เทหิ เม, อยฺยปุตฺต, อุยฺยานํ อารามํ กาตุนฺ”ติฯ ",
"pli-tv-kd16:4.9.5":	"“อเทโยฺย, คหปติ, อาราโม อปิ โกฏิสนฺถเรนา”ติฯ ",
"pli-tv-kd16:4.9.6":	"“คหิโต, อยฺยปุตฺต, อาราโม”ติฯ ",
"pli-tv-kd16:4.9.7":	"“น, คหปติ, คหิโต อาราโม”ติฯ ",
"pli-tv-kd16:4.9.8":	"“คหิโต น คหิโต”ติ โวหาริเก มหามตฺเต ปุจฺฉึสุฯ ",
"pli-tv-kd16:4.9.9":	"มหามตฺตา เอวมาหํสุ—",
"pli-tv-kd16:4.9.10":	"“ยโต ตยา, อยฺยปุตฺต, อคฺโฆ กโต, คหิโต อาราโม”ติฯ ",
"pli-tv-kd16:4.9.11":	"อถ โข อนาถปิณฺฑิโก คหปติ สกเฏหิ หิรญฺญํ นิพฺพาหาเปตฺวา เชตวนํ โกฏิสนฺถรํ สนฺถราเปสิฯ ",
"pli-tv-kd16:4.10.1":	"สกึ นีหฏํ หิรญฺญํ โถกสฺส โอกาสสฺส โกฏฺฐกสามนฺตา นปฺปโหติฯ ",
"pli-tv-kd16:4.10.2":	"อถ โข อนาถปิณฺฑิโก คหปติ มนุเสฺส อาณาเปสิ—",
"pli-tv-kd16:4.10.3":	"“คจฺฉถ, ภเณ, หิรญฺญํ อาหรถ; ",
"pli-tv-kd16:4.10.4":	"อิมํ โอกาสํ สนฺถริสฺสามา”ติฯ ",
"pli-tv-kd16:4.10.5":	"อถ โข เชตสฺส กุมารสฺส เอตทโหสิ—",
"pli-tv-kd16:4.10.6":	"“น โข อิทํ โอรกํ ภวิสฺสติ, ยถายํ คหปติ ตาว พหุํ หิรญฺญํ ปริจฺจชตี”ติฯ ",
"pli-tv-kd16:4.10.7":	"อนาถปิณฺฑิกํ คหปตึ เอตทโวจ—",
"pli-tv-kd16:4.10.8":	"“อลํ, คหปติ; ",
"pli-tv-kd16:4.10.9":	"มา ตํ โอกาสํ สนฺถราเปสิฯ ",
"pli-tv-kd16:4.10.10":	"เทหิ เม เอตํ โอกาสํฯ ",
"pli-tv-kd16:4.10.11":	"มเมตํ ทานํ ภวิสฺสตี”ติฯ ",
"pli-tv-kd16:4.10.12":	"อถ โข อนาถปิณฺฑิโก คหปติ—",
"pli-tv-kd16:4.10.13":	"อยํ โข เชโต กุมาโร อภิญฺญาโต ญาตมนุโสฺส; ",
"pli-tv-kd16:4.10.14":	"มหตฺถิโก โข ปน เอวรูปานํ ญาตมนุสฺสานํ อิมสฺมึ ธมฺมวินเย ปสาโทติ—",
"pli-tv-kd16:4.10.15":	"ตํ โอกาสํ เชตสฺส กุมารสฺส ปาทาสิฯ ",
"pli-tv-kd16:4.10.16":	"อถ โข เชโต กุมาโร ตสฺมึ โอกาเส โกฏฺฐกํ มาเปสิฯ ",
"pli-tv-kd16:4.10.17":	"อถ โข อนาถปิณฺฑิโก คหปติ เชตวเน วิหาเร การาเปสิ, ปริเวณานิ การาเปสิ, โกฏฺฐเก การาเปสิ, อุปฏฺฐานสาลาโย การาเปสิ, อคฺคิสาลาโย การาเปสิ, กปฺปิยกุฏิโย การาเปสิ, วจฺจกุฏิโย การาเปสิ, จงฺกเม การาเปสิ, จงฺกมนสาลาโย การาเปสิ, อุทปาเน การาเปสิ, อุทปานสาลาโย การาเปสิ, ชนฺตาฆเร การาเปสิ, ชนฺตาฆรสาลาโย การาเปสิ, โปกฺขรณิโย การาเปสิ, มณฺฑเป การาเปสิฯ ",
"pli-tv-kd16:5.1.0":	"๒ฯ๒ฯ นวกมฺมทาน ",
"pli-tv-kd16:5.1.1":	"อถ โข ภควา ราชคเห ยถาภิรนฺตํ วิหริตฺวา เยน เวสาลี เตน จาริกํ ปกฺกามิฯ ",
"pli-tv-kd16:5.1.2":	"อนุปุพฺเพน จาริกํ จรมาโน เยน เวสาลี ตทวสริฯ ",
"pli-tv-kd16:5.1.3":	"ตตฺร สุทํ ภควา เวสาลิยํ วิหรติ มหาวเน กูฏาคารสาลายํฯ ",
"pli-tv-kd16:5.1.4":	"เตน โข ปน สมเยน มนุสฺสา สกฺกจฺจํ นวกมฺมํ กโรนฺติฯ ",
"pli-tv-kd16:5.1.5":	"เยปิ ภิกฺขู นวกมฺมํ อธิฏฺเฐนฺติ เตปิ สกฺกจฺจํ อุปฏฺเฐนฺติ จีวรปิณฺฑปาตเสนาสนคิลานปฺปจฺจยเภสชฺชปริกฺขาเรนฯ ",
"pli-tv-kd16:5.1.6":	"อถ โข อญฺญตรสฺส ทลิทฺทสฺส ตุนฺนวายสฺส เอตทโหสิ—",
"pli-tv-kd16:5.1.7":	"“น โข อิทํ โอรกํ ภวิสฺสติ, ยถยิเม มนุสฺสา สกฺกจฺจํ นวกมฺมํ กโรนฺติ; ",
"pli-tv-kd16:5.1.8":	"ยนฺนูนาหมฺปิ นวกมฺมํ กเรยฺยนฺ”ติฯ ",
"pli-tv-kd16:5.1.9":	"อถ โข โส ทลิทฺโท ตุนฺนวาโย สามํ จิกฺขลฺลํ มทฺทิตฺวา อิฏฺฐกาโย จินิตฺวา กุฏฺฏํ อุฏฺฐาเปสิฯ ",
"pli-tv-kd16:5.1.10":	"เตน อกุสลเกน จิตา วงฺกา ภิตฺติ ปริปติฯ ",
"pli-tv-kd16:5.1.11":	"ทุติยมฺปิ โข …เป… ",
"pli-tv-kd16:5.1.12":	"ตติยมฺปิ โข โส ทลิทฺโท ตุนฺนวาโย สามํ จิกฺขลฺลํ มทฺทิตฺวา อิฏฺฐกาโย จินิตฺวา กุฏฺฏํ อุฏฺฐาเปสิฯ ",
"pli-tv-kd16:5.1.13":	"เตน อกุสลเกน จิตา วงฺกา ภิตฺติ ปริปติฯ ",
"pli-tv-kd16:5.2.1":	"อถ โข โส ทลิทฺโท ตุนฺนวาโย อุชฺฌายติ ขิยฺยติ วิปาเจติ—",
"pli-tv-kd16:5.2.2":	"“เย อิเมสํ สมณานํ สกฺยปุตฺติยานํ เทนฺติ จีวรปิณฺฑปาตเสนาสนคิลานปฺปจฺจยเภสชฺชปริกฺขารํ, เต อิเม โอวทนฺติ อนุสาสนฺติ, เตสญฺจ นวกมฺมํ อธิฏฺเฐนฺติฯ ",
"pli-tv-kd16:5.2.3":	"อหํ ปนมฺหิ ทลิทฺโทฯ ",
"pli-tv-kd16:5.2.4":	"น มํ โกจิ โอวทติ วา อนุสาสติ วา นวกมฺมํ วา อธิฏฺเฐตี”ติฯ ",
"pli-tv-kd16:5.2.5":	"อโสฺสสุํ โข ภิกฺขู ตสฺส ทลิทฺทสฺส ตุนฺนวายสฺส อุชฺฌายนฺตสฺส ขิยฺยนฺตสฺส วิปาเจนฺตสฺสฯ ",
"pli-tv-kd16:5.2.6":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd16:5.2.7":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:5.2.8":	"“อนุชานามิ, ภิกฺขเว, นวกมฺมํ ทาตุํฯ ",
"pli-tv-kd16:5.2.9":	"นวกมฺมิโก, ภิกฺขเว, ภิกฺขุ อุสฺสุกฺกํ อาปชฺชิสฺสติ—",
"pli-tv-kd16:5.2.10":	"‘กินฺติ นุ โข วิหาโร ขิปฺปํ ปริโยสานํ คจฺเฉยฺยา’ติ; ",
"pli-tv-kd16:5.2.11":	"ขณฺฑํ ผุลฺลํ ปฏิสงฺขริสฺสติฯ ",
"pli-tv-kd16:5.3.1":	"เอวญฺจ ปน, ภิกฺขเว, ทาตพฺพํฯ ",
"pli-tv-kd16:5.3.2":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd16:5.3.3":	"‘สุณาตุ เม, ภนฺเต, สงฺโฆฯ ",
"pli-tv-kd16:5.3.4":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามสฺส คหปติโน วิหารํ อิตฺถนฺนามสฺส ภิกฺขุโน นวกมฺมํ ทเทยฺยฯ ",
"pli-tv-kd16:5.3.5":	"เอสา ญตฺติฯ ",
"pli-tv-kd16:5.3.6":	"สุณาตุ เม, ภนฺเต, สงฺโฆฯ ",
"pli-tv-kd16:5.3.7":	"สงฺโฆ อิตฺถนฺนามสฺส คหปติโน วิหารํ อิตฺถนฺนามสฺส ภิกฺขุโน นวกมฺมํ เทติฯ ",
"pli-tv-kd16:5.3.8":	"ยสฺสายสฺมโต ขมติ อิตฺถนฺนามสฺส คหปติโน วิหารํ อิตฺถนฺนามสฺส ภิกฺขุโน นวกมฺมสฺส ทานํ, โส ตุณฺหสฺส; ",
"pli-tv-kd16:5.3.9":	"ยสฺส นกฺขมติ, โส ภาเสยฺยฯ ",
"pli-tv-kd16:5.3.10":	"ทินฺโน สงฺเฆน อิตฺถนฺนามสฺส คหปติโน วิหาโร อิตฺถนฺนามสฺส ภิกฺขุโน นวกมฺมํฯ ",
"pli-tv-kd16:5.3.11":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd16:6.1.0":	"๒ฯ๓ฯ อคฺคาสนาทิอนุชานน ",
"pli-tv-kd16:6.1.1":	"อถ โข ภควา เวสาลิยํ ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
"pli-tv-kd16:6.1.2":	"เตน โข ปน สมเยน ฉพฺพคฺคิยานํ ภิกฺขูนํ อนฺเตวาสิกา ภิกฺขู พุทฺธปฺปมุขสฺส สงฺฆสฺส ปุรโต ปุรโต คนฺตฺวา วิหาเร ปริคฺคณฺหนฺติ, เสยฺยาโย ปริคฺคณฺหนฺติ—",
"pli-tv-kd16:6.1.3":	"“อิทํ อมฺหากํ อุปชฺฌายานํ ภวิสฺสติ, อิทํ อมฺหากํ อาจริยานํ ภวิสฺสติ, อิทํ อมฺหากํ ภวิสฺสตี”ติฯ ",
"pli-tv-kd16:6.1.4":	"อถ โข อายสฺมา สาริปุตฺโต พุทฺธปฺปมุขสฺส สงฺฆสฺส ปิฏฺฐิโต ปิฏฺฐิโต คนฺตฺวา วิหาเรสุ ปริคฺคหิเตสุ, เสยฺยาสุ ปริคฺคหิตาสุ, เสยฺยํ อลภมาโน อญฺญตรสฺมึ รุกฺขมูเล นิสีทิฯ ",
"pli-tv-kd16:6.1.5":	"อถ โข ภควา รตฺติยา ปจฺจูสสมยํ ปจฺจุฏฺฐาย อุกฺกาสิฯ ",
"pli-tv-kd16:6.1.6":	"อายสฺมาปิ สาริปุตฺโต อุกฺกาสิฯ ",
"pli-tv-kd16:6.1.7":	"“โก เอตฺถา”ติ? ",
"pli-tv-kd16:6.1.8":	"“อหํ, ภควา, สาริปุตฺโต”ติฯ ",
"pli-tv-kd16:6.1.9":	"“กิสฺส ตฺวํ, สาริปุตฺต, อิธ นิสินฺโน”ติ? ",
"pli-tv-kd16:6.1.10":	"อถ โข อายสฺมา สาริปุตฺโต ภควโต เอตมตฺถํ อาโรเจสิฯ ",
"pli-tv-kd16:6.2.1":	"อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ—",
"pli-tv-kd16:6.2.2":	"“สจฺจํ กิร, ภิกฺขเว, ฉพฺพคฺคิยานํ ภิกฺขูนํ อนฺเตวาสิกา ภิกฺขู พุทฺธปฺปมุขสฺส สงฺฆสฺส ปุรโต ปุรโต คนฺตฺวา วิหาเร ปริคฺคณฺหนฺติ, เสยฺยาโย ปริคฺคณฺหนฺติ—",
"pli-tv-kd16:6.2.3":	"อิทํ อมฺหากํ อุปชฺฌายานํ ภวิสฺสติ, อิทํ อมฺหากํ อาจริยานํ ภวิสฺสติ, อิทํ อมฺหากํ ภวิสฺสตี”ติ? ",
"pli-tv-kd16:6.2.4":	"“สจฺจํ, ภควา”ติฯ ",
"pli-tv-kd16:6.2.5":	"วิครหิ พุทฺโธ ภควา …เป… ",
"pli-tv-kd16:6.2.6":	"กถญฺหิ นาม เต, ภิกฺขเว, โมฆปุริสา พุทฺธปฺปมุขสฺส สงฺฆสฺส ปุรโต ปุรโต คนฺตฺวา วิหาเร ปริคฺคเหสฺสนฺติ, เสยฺยาโย ปริคฺคเหสฺสนฺติ—",
"pli-tv-kd16:6.2.7":	"อิทํ อมฺหากํ อุปชฺฌายานํ ภวิสฺสติ, อิทํ อมฺหากํ อาจริยานํ ภวิสฺสติ, อิทํ อมฺหากํ ภวิสฺสตีติฯ ",
"pli-tv-kd16:6.2.8":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd16:6.2.9":	"วิครหิตฺวา …เป… ",
"pli-tv-kd16:6.2.10":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:6.2.11":	"“โก, ภิกฺขเว, อรหติ อคฺคาสนํ อคฺโคทกํ อคฺคปิณฺฑนฺ”ติ? ",
"pli-tv-kd16:6.2.12":	"เอกจฺเจ ภิกฺขู เอวมาหํสุ—",
"pli-tv-kd16:6.2.13":	"“โย, ภควา, ขตฺติยกุลา ปพฺพชิโต โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.14":	"เอกจฺเจ ภิกฺขู เอวมาหํสุ—",
"pli-tv-kd16:6.2.15":	"“โย, ภควา, พฺราหฺมณกุลา ปพฺพชิโต โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.16":	"เอกจฺเจ ภิกฺขู เอวมาหํสุ—",
"pli-tv-kd16:6.2.17":	"“โย, ภควา, คหปติกุลา ปพฺพชิโต โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.18":	"เอกจฺเจ ภิกฺขู เอวมาหํสุ—",
"pli-tv-kd16:6.2.19":	"“โย, ภควา, สุตฺตนฺติโก โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.20":	"เอกจฺเจ ภิกฺขู เอวมาหํสุ—",
"pli-tv-kd16:6.2.21":	"“โย, ภควา, วินยธโร โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.22":	"เอกจฺเจ ภิกฺขู เอวมาหํสุ—",
"pli-tv-kd16:6.2.23":	"“โย, ภควา, ธมฺมกถิโก โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.24":	"เอกจฺเจ ภิกฺขู เอวมาหํสุ—",
"pli-tv-kd16:6.2.25":	"“โย, ภควา, ปฐมสฺส ฌานสฺส ลาภี โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.26":	"เอกจฺเจ ภิกฺขู เอวมาหํสุ—",
"pli-tv-kd16:6.2.27":	"“โย, ภควา, ทุติยสฺส ฌานสฺส ลาภี โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.28":	"เอกจฺเจ ภิกฺขู เอวมาหํสุ—",
"pli-tv-kd16:6.2.29":	"“โย, ภควา, ตติยสฺส ฌานสฺส ลาภี โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.30":	"เอกจฺเจ ภิกฺขู เอวมาหํสุ—",
"pli-tv-kd16:6.2.31":	"“โย, ภควา, จตุตฺถสฺส ฌานสฺส ลาภี โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.32":	"เอกจฺเจ ภิกฺขู เอวมาหํสุ—",
"pli-tv-kd16:6.2.33":	"“โย, ภควา, โสตาปนฺโน โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.34":	"เอกจฺเจ ภิกฺขู เอวมาหํสุ—",
"pli-tv-kd16:6.2.35":	"“โย, ภควา, สกทาคามี …เป… ",
"pli-tv-kd16:6.2.36":	"โย, ภควา, อนาคามี …เป… ",
"pli-tv-kd16:6.2.37":	"โย, ภควา, อรหา โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.38":	"เอกจฺเจ ภิกฺขู เอวมาหํสุ—",
"pli-tv-kd16:6.2.39":	"“โย, ภควา, เตวิชฺโช โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.2.40":	"เอกจฺเจ ภิกฺขู เอวมาหํสุ—",
"pli-tv-kd16:6.2.41":	"“โย, ภควา, ฉฬภิญฺโญ โส อรหติ อคฺคาสนํ อคฺโคทกํ อคฺคปิณฺฑนฺ”ติฯ ",
"pli-tv-kd16:6.3.1":	"อถ โข ภควา ภิกฺขู อามนฺเตสิ—",
"pli-tv-kd16:6.3.2.1":	"“ภูตปุพฺพํ, ภิกฺขเว, หิมวนฺตปเทเส มหานิโคฺรโธ อโหสิฯ ",
"pli-tv-kd16:6.3.3":	"ตํ ตโย สหายา อุปนิสฺสาย วิหรึสุ—",
"pli-tv-kd16:6.3.4":	"ติตฺติโร จ, มกฺกโฏ จ, หตฺถินาโค จฯ ",
"pli-tv-kd16:6.3.5":	"เต อญฺญมญฺญํ อคารวา อปฺปติสฺสา อสภาควุตฺติกา วิหรนฺติฯ ",
"pli-tv-kd16:6.3.6":	"อถ โข, ภิกฺขเว, เตสํ สหายานํ เอตทโหสิ—",
"pli-tv-kd16:6.3.7":	"‘อโห นูน มยํ ชาเนยฺยาม ยํ อมฺหากํ ชาติยา มหนฺตตรํ ตํ มยํ สกฺกเรยฺยาม ครุํ กเรยฺยาม มาเนยฺยาม ปูเชยฺยาม, ตสฺส จ มยํ โอวาเท ติฏฺเฐยฺยามา’ติฯ ",
"pli-tv-kd16:6.3.8":	"อถ โข, ภิกฺขเว, ติตฺติโร จ มกฺกโฏ จ หตฺถินาคํ ปุจฺฉึสุ—",
"pli-tv-kd16:6.3.9":	"‘ตฺวํ, สมฺม, กึ โปราณํ สรสี’ติ? ",
"pli-tv-kd16:6.3.10":	"‘ยทาหํ, สมฺมา, โปโต โหมิ, อิมํ นิโคฺรธํ อนฺตรา สตฺถีนํ กริตฺวา อติกฺกมามิ, อคฺคงฺกุรกํ เม อุทรํ ฉุปติฯ ",
"pli-tv-kd16:6.3.11":	"อิมาหํ, สมฺมา, โปราณํ สรามี’ติฯ ",
"pli-tv-kd16:6.3.12":	"อถ โข, ภิกฺขเว, ติตฺติโร จ หตฺถินาโค จ มกฺกฏํ ปุจฺฉึสุ—",
"pli-tv-kd16:6.3.13":	"‘ตฺวํ, สมฺม, กึ โปราณํ สรสี’ติ? ",
"pli-tv-kd16:6.3.14":	"‘ยทาหํ, สมฺมา, ฉาโป โหมิ, ฉมายํ นิสีทิตฺวา อิมสฺส นิโคฺรธสฺส อคฺคงฺกุรกํ ขาทามิฯ ",
"pli-tv-kd16:6.3.15":	"อิมาหํ, สมฺมา, โปราณํ สรามี’ติฯ ",
"pli-tv-kd16:6.3.16":	"อถ โข, ภิกฺขเว, มกฺกโฏ จ หตฺถินาโค จ ติตฺติรํ ปุจฺฉึสุ—",
"pli-tv-kd16:6.3.17":	"‘ตฺวํ, สมฺม, กึ โปราณํ สรสี’ติ? ",
"pli-tv-kd16:6.3.18":	"‘อมุกสฺมึ, สมฺมา, โอกาเส มหานิโคฺรโธ อโหสิฯ ",
"pli-tv-kd16:6.3.19":	"ตโต อหํ ผลํ ภกฺขิตฺวา อิมสฺมึ โอกาเส วจฺจํ อกาสึ; ",
"pli-tv-kd16:6.3.20":	"ตสฺสายํ นิโคฺรโธ ชาโตฯ ",
"pli-tv-kd16:6.3.21":	"ตทาหํ, สมฺมา, ชาติยา มหนฺตตโร’ติฯ ",
"pli-tv-kd16:6.3.22":	"อถ โข, ภิกฺขเว, มกฺกโฏ จ หตฺถินาโค จ ติตฺติรํ เอตทโวจุํ—",
"pli-tv-kd16:6.3.23":	"‘ตฺวํ, สมฺม, อมฺหากํ ชาติยา มหนฺตตโรฯ ",
"pli-tv-kd16:6.3.24":	"ตํ มยํ สกฺกริสฺสาม ครุํ กริสฺสาม มาเนสฺสาม ปูเชสฺสาม, ตุยฺหญฺจ มยํ โอวาเท ปติฏฺฐิสฺสามา’ติฯ ",
"pli-tv-kd16:6.3.25":	"อถ โข, ภิกฺขเว, ติตฺติโร มกฺกฏญฺจ หตฺถินาคญฺจ ปญฺจสุ สีเลสุ สมาทเปสิ, อตฺตนา จ ปญฺจสุ สีเลสุ สมาทาย วตฺตติฯ ",
"pli-tv-kd16:6.3.26":	"เต อญฺญมญฺญํ สคารวา สปฺปติสฺสา สภาควุตฺติกา วิหริตฺวา กายสฺส เภทา ปรํ มรณา สุคตึ สคฺคํ โลกํ อุปปชฺชึสุฯ ",
"pli-tv-kd16:6.3.27":	"เอวํ โข ตํ, ภิกฺขเว, ติตฺติริยํ นาม พฺรหฺมจริยํ อโหสิฯ ",
"pli-tv-kd16:6.3.28":	"‘เย วุฑฺฒมปจายนฺติ, ",
"pli-tv-kd16:6.3.29":	"นรา ธมฺมสฺส โกวิทา; ",
"pli-tv-kd16:6.3.30":	"ทิฏฺเฐ ธมฺเม จ ปาสํสา, ",
"pli-tv-kd16:6.3.31":	"สมฺปราเย จ สุคฺคตี’ติฯ ",
"pli-tv-kd16:6.4.1":	"เต หิ นาม, ภิกฺขเว, ติรจฺฉานคตา ปาณา อญฺญมญฺญํ สคารวา สปฺปติสฺสา สภาควุตฺติกา วิหริสฺสนฺติฯ ",
"pli-tv-kd16:6.4.2":	"อิธ โข ตํ, ภิกฺขเว, โสเภถ ยํ ตุเมฺห เอวํ สฺวากฺขาเต ธมฺมวินเย ปพฺพชิตา สมานา อญฺญมญฺญํ อคารวา อปฺปติสฺสา อสภาควุตฺติกา วิหเรยฺยาถ? ",
"pli-tv-kd16:6.4.3":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd16:6.4.4":	"วิครหิตฺวา …เป… ",
"pli-tv-kd16:6.4.5":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:6.4.6":	"“อนุชานามิ, ภิกฺขเว, ยถาวุฑฺฒํ อภิวาทนํ, ปจฺจุฏฺฐานํ, อญฺชลิกมฺมํ, สามีจิกมฺมํ, อคฺคาสนํ, อคฺโคทกํ, อคฺคปิณฺฑํฯ ",
"pli-tv-kd16:6.4.7":	"น จ, ภิกฺขเว, สงฺฆิกํ ยถาวุฑฺฒํ ปฏิพาหิตพฺพํฯ ",
"pli-tv-kd16:6.4.8":	"โย ปฏิพาเหยฺย, อาปตฺติ ทุกฺกฏสฺสา”ติฯ ",
"pli-tv-kd16:6.5.0":	"๒ฯ๔ฯ อวนฺทิยาทิปุคฺคล ",
"pli-tv-kd16:6.5.1":	"“ทสยิเม, ภิกฺขเว, อวนฺทิยา—",
"pli-tv-kd16:6.5.2":	"ปุเร อุปสมฺปนฺเนน ปจฺฉา อุปสมฺปนฺโน อวนฺทิโย, อนุปสมฺปนฺโน อวนฺทิโย, นานาสํวาสโก วุฑฺฒตโร อธมฺมวาที อวนฺทิโย, มาตุคาโม อวนฺทิโย, ปณฺฑโก อวนฺทิโย, ปาริวาสิโก อวนฺทิโย, มูลายปฏิกสฺสนารโห อวนฺทิโย, มานตฺตารโห อวนฺทิโย, มานตฺตจาริโก อวนฺทิโย, อพฺภานารโห อวนฺทิโยฯ ",
"pli-tv-kd16:6.5.3":	"อิเม โข, ภิกฺขเว, ทส อวนฺทิยาฯ ",
"pli-tv-kd16:6.5.4":	"ตโยเม, ภิกฺขเว, วนฺทิยา—",
"pli-tv-kd16:6.5.5":	"ปจฺฉา อุปสมฺปนฺเนน ปุเร อุปสมฺปนฺโน วนฺทิโย, นานาสํวาสโก วุฑฺฒตโร ธมฺมวาที วนฺทิโย, สเทวเก ภิกฺขเว โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย ตถาคโต อรหํ สมฺมาสมฺพุทฺโธ วนฺทิโยฯ ",
"pli-tv-kd16:6.5.6":	"อิเม โข, ภิกฺขเว, ตโย วนฺทิยา”ติฯ ",
"pli-tv-kd16:7.0":	"๒ฯ๕ฯ อาสนปฺปฏิพาหนปฏิกฺเขป ",
"pli-tv-kd16:7.1":	"เตน โข ปน สมเยน มนุสฺสา สงฺฆํ อุทฺทิสฺส มณฺฑเป ปฏิยาเทนฺติ, สนฺถเร ปฏิยาเทนฺติ, โอกาเส ปฏิยาเทนฺติฯ ",
"pli-tv-kd16:7.2":	"ฉพฺพคฺคิยานํ ภิกฺขูนํ อนฺเตวาสิกา ภิกฺขู—",
"pli-tv-kd16:7.3":	"“สงฺฆิกญฺเญว ภควตา ยถาวุฑฺฒํ อนุญฺญาตํ, โน อุทฺทิสฺสกตนฺ”ติ พุทฺธปฺปมุขสฺส สงฺฆสฺส ปุรโต ปุรโต คนฺตฺวา มณฺฑเปปิ ปริคฺคณฺหนฺติ, สนฺถเรปิ ปริคฺคณฺหนฺติ, โอกาเสปิ ปริคฺคณฺหนฺติ—",
"pli-tv-kd16:7.4":	"“อิทํ อมฺหากํ อุปชฺฌายานํ ภวิสฺสติ, อิทํ อมฺหากํ อาจริยานํ ภวิสฺสติ, อิทํ อมฺหากํ ภวิสฺสตี”ติฯ ",
"pli-tv-kd16:7.5":	"อถ โข อายสฺมา สาริปุตฺโต พุทฺธปฺปมุขสฺส สงฺฆสฺส ปิฏฺฐิโต ปิฏฺฐิโต คนฺตฺวา มณฺฑเปสุ ปริคฺคหิเตสุ, สนฺถเรสุ ปริคฺคหิเตสุ, โอกาเสสุ ปริคฺคหิเตสุ, โอกาสํ อลภมาโน อญฺญตรสฺมึ รุกฺขมูเล นิสีทิฯ ",
"pli-tv-kd16:7.6":	"อถ โข ภควา รตฺติยา ปจฺจูสสมยํ ปจฺจุฏฺฐาย อุกฺกาสิฯ ",
"pli-tv-kd16:7.7":	"อายสฺมาปิ สาริปุตฺโต อุกฺกาสิฯ ",
"pli-tv-kd16:7.8":	"“โก เอตฺถา”ติ? ",
"pli-tv-kd16:7.9":	"“อหํ, ภควา, สาริปุตฺโต”ติฯ ",
"pli-tv-kd16:7.10":	"“กิสฺส ตฺวํ, สาริปุตฺต, อิธ นิสินฺโน”ติ? ",
"pli-tv-kd16:7.11":	"อถ โข อายสฺมา สาริปุตฺโต ภควโต เอตมตฺถํ อาโรเจสิฯ ",
"pli-tv-kd16:7.12":	"อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ—",
"pli-tv-kd16:7.13":	"“สจฺจํ กิร, ภิกฺขเว, ฉพฺพคฺคิยานํ ภิกฺขูนํ อนฺเตวาสิกา ภิกฺขู—",
"pli-tv-kd16:7.14":	"‘สงฺฆิกญฺเญว ภควตา ยถาวุฑฺฒํ อนุญฺญาตํ, โน อุทฺทิสฺสกตนฺ’ติ พุทฺธปฺปมุขสฺส สงฺฆสฺส ปุรโต ปุรโต คนฺตฺวา มณฺฑเป ปริคฺคณฺหนฺติ, สนฺถเร ปริคฺคณฺหนฺติ, โอกาเส ปริคฺคณฺหนฺติ—",
"pli-tv-kd16:7.15":	"อิทํ อมฺหากํ อุปชฺฌายานํ ภวิสฺสติ, อิทํ อมฺหากํ อาจริยานํ ภวิสฺสติ, อิทํ อมฺหากํ ภวิสฺสตี”ติ? ",
"pli-tv-kd16:7.16":	"“สจฺจํ, ภควา”ติ …เป… ",
"pli-tv-kd16:7.17":	"วิครหิตฺวา …เป… ",
"pli-tv-kd16:7.18":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:7.19":	"“น, ภิกฺขเว, อุทฺทิสฺสกตมฺปิ ยถาวุฑฺฒํ ปฏิพาหิตพฺพํฯ ",
"pli-tv-kd16:7.20":	"โย ปฏิพาเหยฺย, อาปตฺติ ทุกฺกฏสฺสา”ติฯ ",
"pli-tv-kd16:8.0":	"๒ฯ๖ฯ คิหิวิกตอนุชานน ",
"pli-tv-kd16:8.1":	"เตน โข ปน สมเยน มนุสฺสา ภตฺตคฺเค อนฺตรฆเร อุจฺจาสยนมหาสยนานิ ปญฺญเปนฺติ, เสยฺยถิทํ—",
"pli-tv-kd16:8.2":	"อาสนฺทึ, ปลฺลงฺกํ, โคนกํ, จิตฺตกํ, ปฏิกํ, ปฏลิกํ, ตูลิกํ, วิกติกํ, อุทฺทโลมึ, เอกนฺตโลมึ, กฏฺฏิสฺสํ, โกเสยฺยํ, กุตฺตกํ, หตฺถตฺถรํ, อสฺสตฺถรํ, รถตฺถรํ, อชินปเวณึ, กทลิมิคปวรปจฺจตฺถรณํ, เสาตฺตรจฺฉทํ, อุภโตโลหิตกูปธานํฯ ",
"pli-tv-kd16:8.3":	"ภิกฺขู กุกฺกุจฺจายนฺตา นาภินิสีทนฺติฯ ",
"pli-tv-kd16:8.4":	"ภควโต เอตมตฺถํ อาโรเจสุํฯ ",
"pli-tv-kd16:8.5":	"“อนุชานามิ, ภิกฺขเว, ฐเปตฺวา ตีณิ—",
"pli-tv-kd16:8.6":	"อาสนฺทึ, ปลฺลงฺกํ, ตูลิกํ—",
"pli-tv-kd16:8.7":	"คิหิวิกตํ อภินิสีทิตุํ, น เตฺวว อภินิปชฺชิตุนฺ”ติฯ ",
"pli-tv-kd16:8.8":	"เตน โข ปน สมเยน มนุสฺสา ภตฺตคฺเค อนฺตรฆเร ตูโลนทฺธํ มญฺจมฺปิ ปีฐมฺปิ ปญฺญเปนฺติฯ ",
"pli-tv-kd16:8.9":	"ภิกฺขู กุกฺกุจฺจายนฺตา นาภินิสีทนฺติฯ ",
"pli-tv-kd16:8.10":	"ภควโต เอตมตฺถํ อาโรเจสุํฯ ",
"pli-tv-kd16:8.11":	"“อนุชานามิ, ภิกฺขเว, คิหิวิกตํ อภินิสีทิตุํ, น เตฺวว อภินิปชฺชิตุนฺ”ติฯ ",
"pli-tv-kd16:9.0":	"๒ฯ๗ฯ เชตวนวิหารานุโมทนา ",
"pli-tv-kd16:9.1.1":	"อถ โข ภควา อนุปุพฺเพน จาริกํ จรมาโน เยน สาวตฺถิ ตทวสริฯ ",
"pli-tv-kd16:9.1.2":	"ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
"pli-tv-kd16:9.1.3":	"อถ โข อนาถปิณฺฑิโก คหปติ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd16:9.1.4":	"เอกมนฺตํ นิสินฺโน โข อนาถปิณฺฑิโก คหปติ ภควนฺตํ เอตทโวจ—",
"pli-tv-kd16:9.1.5":	"“อธิวาเสตุ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd16:9.1.6":	"อธิวาเสสิ ภควา ตุณฺหีภาเวนฯ ",
"pli-tv-kd16:9.1.7":	"อถ โข อนาถปิณฺฑิโก คหปติ ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd16:9.1.8":	"อถ โข อนาถปิณฺฑิโก คหปติ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—",
"pli-tv-kd16:9.1.9":	"“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd16:9.1.10":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน อนาถปิณฺฑิกสฺส คหปติสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd16:9.1.11":	"อถ โข อนาถปิณฺฑิโก คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา, ภควนฺตํ ภุตฺตาวึ โอนีตปตฺตปาณึ, เอกมนฺตํ นิสีทิฯ ",
"pli-tv-kd16:9.1.12":	"เอกมนฺตํ นิสินฺโน โข อนาถปิณฺฑิโก คหปติ ภควนฺตํ เอตทโวจ—",
"pli-tv-kd16:9.1.13":	"“กถาหํ, ภนฺเต, เชตวเน ปฏิปชฺชามี”ติ? ",
"pli-tv-kd16:9.1.14":	"“เตน หิ ตฺวํ, คหปติ, เชตวนํ อาคตานาคตสฺส จาตุทฺทิสสฺส สงฺฆสฺส ปติฏฺฐเปหี”ติฯ ",
"pli-tv-kd16:9.1.15":	"“เอวํ, ภนฺเต”ติ โข อนาถปิณฺฑิโก คหปติ ภควโต ปฏิสฺสุตฺวา เชตวนํ อาคตานาคตสฺส จาตุทฺทิสสฺส สงฺฆสฺส ปติฏฺฐาเปสิฯ ",
"pli-tv-kd16:9.2.1":	"อถ โข ภควา อนาถปิณฺฑิกํ คหปตึ อิมาหิ คาถาหิ อนุโมทิ—",
"pli-tv-kd16:9.2.2":	"“สีตํ อุณฺหํ ปฏิหนฺติ, ",
"pli-tv-kd16:9.2.3":	"ตโต วาฬมิคานิ จ; ",
"pli-tv-kd16:9.2.4":	"สรีสเป จ มกเส, ",
"pli-tv-kd16:9.2.5":	"สิสิเร จาปิ วุฏฺฐิโยฯ ",
"pli-tv-kd16:9.2.6":	"ตโต วาตาตโป โฆโร, ",
"pli-tv-kd16:9.2.7":	"สญฺชาโต ปฏิหญฺญติ; ",
"pli-tv-kd16:9.2.8":	"เลณตฺถญฺจ สุขตฺถญฺจ, ",
"pli-tv-kd16:9.2.9":	"ฌายิตุญฺจ วิปสฺสิตุํฯ ",
"pli-tv-kd16:9.2.10":	"วิหารทานํ สงฺฆสฺส, ",
"pli-tv-kd16:9.2.11":	"อคฺคํ พุทฺเธน วณฺณิตํ; ",
"pli-tv-kd16:9.2.12":	"ตสฺมา หิ ปณฺฑิโต โปโส, ",
"pli-tv-kd16:9.2.13":	"สมฺปสฺสํ อตฺถมตฺตโนฯ ",
"pli-tv-kd16:9.2.14":	"วิหาเร การเย รมฺเม, ",
"pli-tv-kd16:9.2.15":	"วาสเยตฺถ พหุสฺสุเต; ",
"pli-tv-kd16:9.2.16":	"เตสํ อนฺนญฺจ ปานญฺจ, ",
"pli-tv-kd16:9.2.17":	"วตฺถเสนาสนานิ จฯ ",
"pli-tv-kd16:9.2.18":	"ทเทยฺย อุชุภูเตสุ, ",
"pli-tv-kd16:9.2.19":	"วิปฺปสนฺเนน เจตสา; ",
"pli-tv-kd16:9.2.20":	"เต ตสฺส ธมฺมํ เทเสนฺติ, ",
"pli-tv-kd16:9.2.21":	"สพฺพทุกฺขาปนูทนํ; ",
"pli-tv-kd16:9.2.22":	"ยํ โส ธมฺมํ อิธญฺญาย, ",
"pli-tv-kd16:9.2.23":	"ปรินิพฺพาติ อนาสโว”ติฯ ",
"pli-tv-kd16:9.2.24":	"อถ โข ภควา อนาถปิณฺฑิกํ คหปตึ อิมาหิ คาถาหิ อนุโมทิตฺวา อุฏฺฐายาสนา ปกฺกามิฯ ",
"pli-tv-kd16:10.1.0":	"๒ฯ๘ฯ อาสนปฺปฏิพาหนาทิ ",
"pli-tv-kd16:10.1.1":	"เตน โข ปน สมเยน อญฺญตรสฺส อาชีวกสาวกสฺส มหามตฺตสฺส สงฺฆภตฺตํ โหติฯ ",
"pli-tv-kd16:10.1.2":	"อายสฺมา อุปนนฺโท สกฺยปุตฺโต ปจฺฉา อาคนฺตฺวา วิปฺปกตโภชนํ อานนฺตริกํ ภิกฺขุํ วุฏฺฐาเปสิฯ ",
"pli-tv-kd16:10.1.3":	"ภตฺตคฺคํ โกลาหลํ อโหสิฯ ",
"pli-tv-kd16:10.1.4":	"อถ โข โส มหามตฺโต อุชฺฌายติ ขิยฺยติ วิปาเจติ—",
"pli-tv-kd16:10.1.5":	"“กถญฺหิ นาม สมณา สกฺยปุตฺติยา ปจฺฉา อาคนฺตฺวา วิปฺปกตโภชนํ อานนฺตริกํ ภิกฺขุํ วุฏฺฐาเปสฺสนฺติฯ ",
"pli-tv-kd16:10.1.6":	"ภตฺตคฺคํ โกลาหลํ อโหสิฯ ",
"pli-tv-kd16:10.1.7":	"นนุ นาม ลพฺภา อญฺญตฺราปิ นิสินฺเนน ยาวทตฺถํ ภุญฺชิตุนฺ”ติ? ",
"pli-tv-kd16:10.1.8":	"อโสฺสสุํ โข ภิกฺขู ตสฺส มหามตฺตสฺส อุชฺฌายนฺตสฺส ขิยฺยนฺตสฺส วิปาเจนฺตสฺสฯ ",
"pli-tv-kd16:10.1.9":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:10.1.10":	"“กถญฺหิ นาม อายสฺมา อุปนนฺโท สกฺยปุตฺโต ปจฺฉา อาคนฺตฺวา วิปฺปกตโภชนํ อานนฺตริกํ ภิกฺขุํ วุฏฺฐาเปสฺสติฯ ",
"pli-tv-kd16:10.1.11":	"ภตฺตคฺคํ โกลาหลํ อโหสี”ติฯ ",
"pli-tv-kd16:10.1.12":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd16:10.1.13":	"“สจฺจํ กิร ตฺวํ, อุปนนฺท, ปจฺฉา อาคนฺตฺวา วิปฺปกตโภชนํ อานนฺตริกํ ภิกฺขุํ วุฏฺฐาเปสิ, ภตฺตคฺคํ โกลาหลํ อโหสี”ติ? ",
"pli-tv-kd16:10.1.14":	"“สจฺจํ, ภควา”ติฯ ",
"pli-tv-kd16:10.1.15":	"วิครหิ พุทฺโธ ภควา …เป… ",
"pli-tv-kd16:10.1.16":	"กถญฺหิ นาม ตฺวํ, โมฆปุริส, ปจฺฉา อาคนฺตฺวา วิปฺปกตโภชนํ อานนฺตริกํ ภิกฺขุํ วุฏฺฐาเปสฺสสิ? ",
"pli-tv-kd16:10.1.17":	"ภตฺตคฺคํ โกลาหลํ อโหสิฯ ",
"pli-tv-kd16:10.1.18":	"เนตํ, โมฆปุริส, อปฺปสนฺนานํ วา ปสาทาย …เป… ",
"pli-tv-kd16:10.1.19":	"วิครหิตฺวา …เป… ",
"pli-tv-kd16:10.1.20":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:10.1.21":	"“น, ภิกฺขเว, วิปฺปกตโภชโน ภิกฺขุ วุฏฺฐาเปตพฺโพฯ ",
"pli-tv-kd16:10.1.22":	"โย วุฏฺฐาเปยฺย, อาปตฺติ ทุกฺกฏสฺสฯ ",
"pli-tv-kd16:10.1.23":	"สเจ วุฏฺฐาเปติ, ปวาริโต จ โหติ, ‘คจฺฉ อุทกํ อาหรา’ติ วตฺตพฺโพฯ ",
"pli-tv-kd16:10.1.24":	"เอวญฺเจตํ ลเภถ, อิจฺเจตํ กุสลํฯ ",
"pli-tv-kd16:10.1.25":	"โน เจ ลเภถ, สาธุกํ สิตฺถานิ คิลิตฺวา วุฑฺฒตรสฺส ภิกฺขุโน อาสนํ ทาตพฺพํฯ ",
"pli-tv-kd16:10.1.26":	"น เตฺววาหํ, ภิกฺขเว, เกนจิ ปริยาเยน วุฑฺฒตรสฺส ภิกฺขุโน อาสนํ ปฏิพาหิตพฺพนฺติ วทามิฯ ",
"pli-tv-kd16:10.1.27":	"โย ปฏิพาเหยฺย, อาปตฺติ ทุกฺกฏสฺสาติ”ฯ ",
"pli-tv-kd16:10.2.1":	"เตน โข ปน สมเยน ฉพฺพคฺคิยา ภิกฺขู คิลาเน ภิกฺขู วุฏฺฐาเปนฺติฯ ",
"pli-tv-kd16:10.2.2":	"คิลานา เอวํ วเทนฺติ—",
"pli-tv-kd16:10.2.3":	"“น มยํ, อาวุโส, สกฺโกม วุฏฺฐาตุํ, คิลานามฺหา”ติฯ ",
"pli-tv-kd16:10.2.4":	"“มยํ อายสฺมนฺเต วุฏฺฐาเปสฺสามา”ติ ปริคฺคเหตฺวา วุฏฺฐาเปตฺวา ฐิตเก มุญฺจนฺติฯ ",
"pli-tv-kd16:10.2.5":	"คิลานา มุจฺฉิตา ปปตนฺติฯ ",
"pli-tv-kd16:10.2.6":	"ภควโต เอตมตฺถํ อาโรเจสุํฯ ",
"pli-tv-kd16:10.2.7":	"“น, ภิกฺขเว, คิลาโน วุฏฺฐาเปตพฺโพฯ ",
"pli-tv-kd16:10.2.8":	"โย วุฏฺฐาเปยฺย, อาปตฺติ ทุกฺกฏสฺสา”ติฯ ",
"pli-tv-kd16:10.2.9":	"เตน โข ปน สมเยน ฉพฺพคฺคิยา ภิกฺขู—",
"pli-tv-kd16:10.2.10":	"“คิลานา มยมฺหา อวุฏฺฐาปนียา”ติ วรเสยฺยาโย ปลิพุทฺเธนฺติฯ ",
"pli-tv-kd16:10.2.11":	"ภควโต เอตมตฺถํ อาโรเจสุํฯ ",
"pli-tv-kd16:10.2.12":	"“อนุชานามิ, ภิกฺขเว, คิลานสฺส ปติรูปํ เสยฺยํ ทาตุนฺ”ติฯ ",
"pli-tv-kd16:10.2.13":	"เตน โข ปน สมเยน ฉพฺพคฺคิยา ภิกฺขู เลสกปฺเปน เสนาสนํ ปฏิพาหนฺติฯ ",
"pli-tv-kd16:10.2.14":	"ภควโต เอตมตฺถํ อาโรเจสุํฯ ",
"pli-tv-kd16:10.2.15":	"“น, ภิกฺขเว, เลสกปฺเปน เสนาสนํ ปฏิพาหิตพฺพํฯ ",
"pli-tv-kd16:10.2.16":	"โย ปฏิพาเหยฺย, อาปตฺติ ทุกฺกฏสฺสา”ติฯ ",
"pli-tv-kd16:11.1.1":	"เตน โข ปน สมเยน สตฺตรสวคฺคิยา ภิกฺขู อญฺญตรํ ปจฺจนฺติมํ มหาวิหารํ ปฏิสงฺขโรนฺติ—",
"pli-tv-kd16:11.1.2":	"“อิธ มยํ วสฺสํ วสิสฺสามา”ติฯ ",
"pli-tv-kd16:11.1.3":	"อทฺทสํสุ โข ฉพฺพคฺคิยา ภิกฺขู สตฺตรสวคฺคิเย ภิกฺขู วิหารํ ปฏิสงฺขโรนฺเตฯ ",
"pli-tv-kd16:11.1.4":	"ทิสฺวาน เอวมาหํสุ—",
"pli-tv-kd16:11.1.5":	"“อิเม, อาวุโส, สตฺตรสวคฺคิยา ภิกฺขู วิหารํ ปฏิสงฺขโรนฺติฯ ",
"pli-tv-kd16:11.1.6":	"หนฺท เน วุฏฺฐาเปสฺสามา”ติฯ ",
"pli-tv-kd16:11.1.7":	"เอกจฺเจ เอวมาหํสุ—",
"pli-tv-kd16:11.1.8":	"“อาคเมถาวุโส, ยาว ปฏิสงฺขโรนฺติ, ปฏิสงฺขเต วุฏฺฐาเปสฺสามา”ติฯ ",
"pli-tv-kd16:11.1.9":	"อถ โข ฉพฺพคฺคิยา ภิกฺขู สตฺตรสวคฺคิเย ภิกฺขู เอตทโวจุํ—",
"pli-tv-kd16:11.1.10":	"“อุฏฺเฐถาวุโส, อมฺหากํ วิหาโร ปาปุณาตี”ติฯ ",
"pli-tv-kd16:11.1.11":	"“นนุ, อาวุโส, ปฏิกจฺเจว อาจิกฺขิตพฺพํ? ",
"pli-tv-kd16:11.1.12":	"มยญฺจญฺญํ ปฏิสงฺขเรยฺยามา”ติฯ ",
"pli-tv-kd16:11.1.13":	"“นนุ, อาวุโส, สงฺฆิโก วิหาโร”ติ? ",
"pli-tv-kd16:11.1.14":	"“อามาวุโส, สงฺฆิโก วิหาโร”ติฯ ",
"pli-tv-kd16:11.1.15":	"“อุฏฺเฐถาวุโส, อมฺหากํ วิหาโร ปาปุณาตี”ติฯ ",
"pli-tv-kd16:11.1.16":	"“มหลฺลโก, อาวุโส, วิหาโร; ",
"pli-tv-kd16:11.1.17":	"ตุเมฺหปิ วสถ, มยมฺปิ วสิสฺสามา”ติฯ ",
"pli-tv-kd16:11.1.18":	"“อุฏฺเฐถาวุโส, อมฺหากํ วิหาโร ปาปุณาตี”ติ กุปิตา อนตฺตมนา คีวายํ คเหตฺวา นิกฺกฑฺฒนฺติฯ ",
"pli-tv-kd16:11.1.19":	"เต นิกฺกฑฺฒิยมานา โรทนฺติฯ ",
"pli-tv-kd16:11.1.20":	"ภิกฺขู เอวมาหํสุ—",
"pli-tv-kd16:11.1.21":	"“กิสฺส ตุเมฺห, อาวุโส, โรทถา”ติ? ",
"pli-tv-kd16:11.1.22":	"“อิเม, อาวุโส, ฉพฺพคฺคิยา ภิกฺขู กุปิตา อนตฺตมนา อเมฺห สงฺฆิกา วิหารา นิกฺกฑฺฒนฺตี”ติฯ ",
"pli-tv-kd16:11.1.23":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:11.1.24":	"“กถญฺหิ นาม ฉพฺพคฺคิยา ภิกฺขู กุปิตา อนตฺตมนา ภิกฺขู สงฺฆิกา วิหารา นิกฺกฑฺฒิสฺสนฺตี”ติฯ ",
"pli-tv-kd16:11.1.25":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd16:11.1.26":	"“สจฺจํ กิร, ตุเมฺห ภิกฺขเว, กุปิตา อนตฺตมนา สงฺฆิกา วิหารา ภิกฺขู นิกฺกฑฺฒถา”ติ? ",
"pli-tv-kd16:11.1.27":	"“สจฺจํ, ภควา”ติ …เป… ",
"pli-tv-kd16:11.1.28":	"วิครหิตฺวา …เป… ",
"pli-tv-kd16:11.1.29":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:11.1.30":	"“น, ภิกฺขเว, กุปิเตน อนตฺตมเนน ภิกฺขุ สงฺฆิกา วิหารา นิกฺกฑฺฒิตพฺโพฯ ",
"pli-tv-kd16:11.1.31":	"โย นิกฺกฑฺเฒยฺย, ยถาธมฺโม กาเรตพฺโพฯ ",
"pli-tv-kd16:11.1.32":	"อนุชานามิ, ภิกฺขเว, เสนาสนํ คาเหตุนฺ”ติฯ ",
"pli-tv-kd16:11.2.0":	"๒ฯ๙ฯ เสนาสนคฺคาหาปกสมฺมุติ ",
"pli-tv-kd16:11.2.1":	"อถ โข ภิกฺขูนํ เอตทโหสิ—",
"pli-tv-kd16:11.2.2":	"“เกน นุ โข เสนาสนํ คาเหตพฺพนฺ”ติ? ",
"pli-tv-kd16:11.2.3":	"ภควโต เอตมตฺถํ อาโรเจสุํ …เป… ",
"pli-tv-kd16:11.2.4":	"“อนุชานามิ, ภิกฺขเว, ปญฺจหงฺเคหิ สมนฺนาคตํ ภิกฺขุํ เสนาสนคฺคาหาปกํ สมฺมนฺนิตุํ—",
"pli-tv-kd16:11.2.5":	"โย น ฉนฺทาคตึ คจฺเฉยฺย, น โทสาคตึ คจฺเฉยฺย, น โมหาคตึ คจฺเฉยฺย, น ภยาคตึ คจฺเฉยฺย, คหิตาคหิตญฺจ ชาเนยฺยฯ ",
"pli-tv-kd16:11.2.6":	"เอวญฺจ ปน, ภิกฺขเว, สมฺมนฺนิตพฺโพ—",
"pli-tv-kd16:11.2.7":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd16:11.2.8":	"‘สุณาตุ เม, ภนฺเต, สงฺโฆฯ ",
"pli-tv-kd16:11.2.9":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุํ เสนาสนคฺคาหาปกํ สมฺมนฺเนยฺยฯ ",
"pli-tv-kd16:11.2.10":	"เอสา ญตฺติฯ ",
"pli-tv-kd16:11.2.11":	"สุณาตุ เม, ภนฺเต, สงฺโฆฯ ",
"pli-tv-kd16:11.2.12":	"สงฺโฆ อิตฺถนฺนามํ ภิกฺขุํ เสนาสนคฺคาหาปกํ สมฺมนฺนติฯ ",
"pli-tv-kd16:11.2.13":	"ยสฺสายสฺมโต ขมติ อิตฺถนฺนามสฺส ภิกฺขุโน เสนาสนคฺคาหาปกสฺส สมฺมุติ, โส ตุณฺหสฺส; ",
"pli-tv-kd16:11.2.14":	"ยสฺส นกฺขมติ, โส ภาเสยฺยฯ ",
"pli-tv-kd16:11.2.15":	"สมฺมโต สงฺเฆน อิตฺถนฺนาโม ภิกฺขุ เสนาสนคฺคาหาปโกฯ ",
"pli-tv-kd16:11.2.16":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd16:11.3.1":	"อถ โข เสนาสนคฺคาหาปกานํ ภิกฺขูนํ เอตทโหสิ—",
"pli-tv-kd16:11.3.2":	"“กถํ นุ โข เสนาสนํ คาเหตพฺพนฺ”ติ? ",
"pli-tv-kd16:11.3.3":	"ภควโต เอตมตฺถํ อาโรเจสุํฯ ",
"pli-tv-kd16:11.3.4":	"“อนุชานามิ, ภิกฺขเว, ปฐมํ ภิกฺขู คเณตุํ, ภิกฺขู คเณตฺวา เสยฺยา คเณตุํ, เสยฺยา คเณตฺวา เสยฺยคฺเคน คาเหตุนฺ”ติฯ ",
"pli-tv-kd16:11.3.5":	"เสยฺยคฺเคน คาเหนฺตา เสยฺยา อุสฺสารยึสุ …เป… ",
"pli-tv-kd16:11.3.6":	"“อนุชานามิ, ภิกฺขเว, วิหารคฺเคน คาเหตุนฺ”ติฯ ",
"pli-tv-kd16:11.3.7":	"วิหารคฺเคน คาเหนฺตา วิหารา อุสฺสารยึสุ …เป… ",
"pli-tv-kd16:11.3.8":	"“อนุชานามิ, ภิกฺขเว, ปริเวณคฺเคน คาเหตุนฺ”ติฯ ",
"pli-tv-kd16:11.3.9":	"ปริเวณคฺเคน คาเหนฺตา ปริเวณา อุสฺสารยึสุ …เป… ",
"pli-tv-kd16:11.3.10":	"“อนุชานามิ, ภิกฺขเว, อนุภาคมฺปิ ทาตุํฯ ",
"pli-tv-kd16:11.3.11":	"คหิเต อนุภาเค อญฺโญ ภิกฺขุ อาคจฺฉติ, อกามา น ทาตพฺโพ”ติฯ ",
"pli-tv-kd16:11.3.12":	"เตน โข ปน สมเยน ภิกฺขู นิสฺสีเม ฐิตสฺส เสนาสนํ คาเหนฺติฯ ",
"pli-tv-kd16:11.3.13":	"ภควโต เอตมตฺถํ อาโรเจสุํฯ ",
"pli-tv-kd16:11.3.14":	"“น, ภิกฺขเว, นิสฺสีเม ฐิตสฺส เสนาสนํ คาเหตพฺพํฯ ",
"pli-tv-kd16:11.3.15":	"โย คาเหยฺย, อาปตฺติ ทุกฺกฏสฺสา”ติฯ ",
"pli-tv-kd16:11.3.16":	"เตน โข ปน สมเยน ภิกฺขู เสนาสนํ คเหตฺวา สพฺพกาลํ ปฏิพาหนฺติฯ ",
"pli-tv-kd16:11.3.17":	"ภควโต เอตมตฺถํ อาโรเจสุํฯ ",
"pli-tv-kd16:11.3.18":	"“น, ภิกฺขเว, เสนาสนํ คเหตฺวา สพฺพกาลํ ปฏิพาหิตพฺพํฯ ",
"pli-tv-kd16:11.3.19":	"โย ปฏิพาเหยฺย, อาปตฺติ ทุกฺกฏสฺสฯ ",
"pli-tv-kd16:11.3.20":	"อนุชานามิ, ภิกฺขเว, วสฺสานํ เตมาสํ ปฏิพาหิตุํ, อุตุกาลํ ปน น ปฏิพาหิตุนฺ”ติฯ ",
"pli-tv-kd16:11.4.1":	"อถ โข ภิกฺขูนํ เอตทโหสิ—",
"pli-tv-kd16:11.4.2":	"“กติ นุ โข เสนาสนคฺคาหา”ติ? ",
"pli-tv-kd16:11.4.3":	"ภควโต เอตมตฺถํ อาโรเจสุํฯ ",
"pli-tv-kd16:11.4.4":	"“ตโย เม, ภิกฺขเว, เสนาสนคฺคาหา—",
"pli-tv-kd16:11.4.5":	"ปุริมโก, ปจฺฉิมโก, อนฺตรามุตฺตโกฯ ",
"pli-tv-kd16:11.4.6":	"อปรชฺชุคตาย อาสาฬฺหิยา ปุริมโก คาเหตพฺโพฯ ",
"pli-tv-kd16:11.4.7":	"มาสคตาย อาสาฬฺหิยา ปจฺฉิมโก คาเหตพฺโพฯ ",
"pli-tv-kd16:11.4.8":	"อปรชฺชุคตาย ปวารณาย อายตึ วสฺสาวาสตฺถาย อนฺตรามุตฺตโก คาเหตพฺโพฯ ",
"pli-tv-kd16:11.4.9":	"อิเม โข, ภิกฺขเว, ตโย เสนาสนคฺคาหา”ติฯ ",
"pli-tv-kd16:11.4.10":	"ทุติยภาณวาโร นิฏฺฐิโตฯ ",
"pli-tv-kd16:12.1.1":	"เตน โข ปน สมเยน อายสฺมา อุปนนฺโท สกฺยปุตฺโต สาวตฺถิยํ เสนาสนํ คเหตฺวา อญฺญตรํ คามกาวาสํ อคมาสิฯ ",
"pli-tv-kd16:12.1.2":	"ตตฺถปิ เสนาสนํ อคฺคเหสิฯ ",
"pli-tv-kd16:12.1.3":	"อถ โข เตสํ ภิกฺขูนํ เอตทโหสิ—",
"pli-tv-kd16:12.1.4":	"“อยํ, อาวุโส, อายสฺมา อุปนนฺโท สกฺยปุตฺโต ภณฺฑนการโก กลหการโก วิวาทการโก ภสฺสการโก สงฺเฆ อธิกรณการโกฯ ",
"pli-tv-kd16:12.1.5":	"สจายํ อิธ วสฺสํ วสิสฺสติ, สพฺเพว มยํ น ผาสุ ภวิสฺสามฯ ",
"pli-tv-kd16:12.1.6":	"หนฺท นํ ปุจฺฉามา”ติฯ ",
"pli-tv-kd16:12.1.7":	"อถ โข เต ภิกฺขู อายสฺมนฺตํ อุปนนฺทํ สกฺยปุตฺตํ เอตทโวจุํ—",
"pli-tv-kd16:12.1.8":	"“นนุ ตยา, อาวุโส อุปนนฺท, สาวตฺถิยํ เสนาสนํ คหิตนฺ”ติ? ",
"pli-tv-kd16:12.1.9":	"“เอวมาวุโส”ติฯ ",
"pli-tv-kd16:12.1.10":	"“กึ ปน ตฺวํ, อาวุโส อุปนนฺท, เอโก เทฺว ปฏิพาหสี”ติ? ",
"pli-tv-kd16:12.1.11":	"“อิธ ทานาหํ, อาวุโส, มุญฺจามิ; ",
"pli-tv-kd16:12.1.12":	"ตตฺถ คณฺหามี”ติฯ ",
"pli-tv-kd16:12.1.13":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:12.1.14":	"“กถญฺหิ นาม อายสฺมา อุปนนฺโท สกฺยปุตฺโต เอโก เทฺว ปฏิพาเหสฺสตี”ติฯ ",
"pli-tv-kd16:12.1.15":	"ภควโต เอตมตฺถํ อาโรเจสุํ …เป… ",
"pli-tv-kd16:12.1.16":	"“สจฺจํ กิร ตฺวํ, อุปนนฺท, เอโก เทฺว ปฏิพาหสี”ติ? ",
"pli-tv-kd16:12.1.17":	"“สจฺจํ, ภควา”ติฯ ",
"pli-tv-kd16:12.1.18":	"วิครหิ พุทฺโธ ภควา …เป… ",
"pli-tv-kd16:12.1.19":	"กถญฺหิ นาม ตฺวํ, โมฆปุริส, เอโก เทฺว ปฏิพาหิสฺสสิ? ",
"pli-tv-kd16:12.1.20":	"ตตฺถ ตยา, โมฆปุริส, คหิตํ อิธ มุตฺตํ, อิธ ตยา คหิตํ ตตฺร มุตฺตํฯ ",
"pli-tv-kd16:12.1.21":	"เอวํ โข ตฺวํ, โมฆปุริส, อุภยตฺถ ปริพาหิโรฯ ",
"pli-tv-kd16:12.1.22":	"เนตํ, โมฆปุริส, อปฺปสนฺนานํ วา ปสาทาย …เป… ",
"pli-tv-kd16:12.1.23":	"วิครหิตฺวา …เป… ",
"pli-tv-kd16:12.1.24":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:12.1.25":	"“น, ภิกฺขเว, เอเกน เทฺว ปฏิพาหิตพฺพาฯ ",
"pli-tv-kd16:12.1.26":	"โย ปฏิพาเหยฺย, อาปตฺติ ทุกฺกฏสฺสา”ติฯ ",
"pli-tv-kd16:13.1.1":	"เตน โข ปน สมเยน ภควา ภิกฺขูนํ อเนกปริยาเยน วินยกถํ กเถสิ, วินยสฺส วณฺณํ ภาสติ, วินยปริยตฺติยา วณฺณํ ภาสติ, อาทิสฺส อาทิสฺส อายสฺมโต อุปาลิสฺส วณฺณํ ภาสติฯ ",
"pli-tv-kd16:13.1.2":	"ภิกฺขูนํ เอตทโหสิ—",
"pli-tv-kd16:13.1.3":	"“ภควา โข อเนกปริยาเยน วินยกถํ กเถติ, วินยสฺส วณฺณํ ภาสติ, วินยปริยตฺติยา วณฺณํ ภาสติ, อาทิสฺส อาทิสฺส อายสฺมโต อุปาลิสฺส วณฺณํ ภาสติฯ ",
"pli-tv-kd16:13.1.4":	"หนฺท มยํ, อาวุโส, อายสฺมโต อุปาลิสฺส สนฺติเก วินยํ ปริยาปุณามา”ติฯ ",
"pli-tv-kd16:13.1.5":	"เตธ พหู ภิกฺขู เถรา จ นวา จ มชฺฌิมา จ อายสฺมโต อุปาลิสฺส สนฺติเก วินยํ ปริยาปุณนฺติฯ ",
"pli-tv-kd16:13.1.6":	"อายสฺมา อุปาลิ ฐิตโกว อุทฺทิสติ เถรานํ ภิกฺขูนํ คารเวนฯ ",
"pli-tv-kd16:13.1.7":	"เถราปิ ภิกฺขู ฐิตกาว อุทฺทิสาเปนฺติ ธมฺมคารเวนฯ ",
"pli-tv-kd16:13.1.8":	"ตตฺถ เถรา เจว ภิกฺขู กิลมนฺติ, อายสฺมา จ อุปาลิ กิลมติฯ ",
"pli-tv-kd16:13.1.9":	"ภควโต เอตมตฺถํ อาโรเจสุํฯ ",
"pli-tv-kd16:13.1.10":	"“อนุชานามิ, ภิกฺขเว, นวเกน ภิกฺขุนา อุทฺทิสนฺเตน สมเก วา อาสเน นิสีทิตุํ, อุจฺจตเร วา ธมฺมคารเวน; ",
"pli-tv-kd16:13.1.11":	"เถเรน ภิกฺขุนา อุทฺทิสาเปนฺเตน สมเก วา อาสเน นิสีทิตุํ, นีจตเร วา ธมฺมคารเวนา”ติฯ ",
"pli-tv-kd16:13.2.1":	"เตน โข ปน สมเยน พหู ภิกฺขู อายสฺมโต อุปาลิสฺส สนฺติเก ฐิตกา อุทฺเทสํ ปฏิมาเนนฺตา กิลมนฺติฯ ",
"pli-tv-kd16:13.2.2":	"ภควโต เอตมตฺถํ อาโรเจสุํฯ ",
"pli-tv-kd16:13.2.3":	"“อนุชานามิ, ภิกฺขเว, สมานาสนิเกหิ สห นิสีทิตุนฺ”ติฯ ",
"pli-tv-kd16:13.2.4":	"อถ โข ภิกฺขูนํ เอตทโหสิ—",
"pli-tv-kd16:13.2.5":	"“กิตฺตาวตา นุ โข สมานาสนิโก โหตี”ติ? ",
"pli-tv-kd16:13.2.6":	"ภควโต เอตมตฺถํ อาโรเจสุํ—",
"pli-tv-kd16:13.2.7":	"“อนุชานามิ, ภิกฺขเว, ติวสฺสนฺตเรน สห นิสีทิตุนฺ”ติฯ ",
"pli-tv-kd16:13.2.8":	"เตน โข ปน สมเยน สมฺพหุลา ภิกฺขู สมานาสนิกา มญฺเจ นิสีทิตฺวา มญฺจํ ภินฺทึสุ, ปีเฐ นิสีทิตฺวา ปีฐํ ภินฺทึสุฯ ",
"pli-tv-kd16:13.2.9":	"ภควโต เอตมตฺถํ อาโรเจสุํฯ ",
"pli-tv-kd16:13.2.10":	"“อนุชานามิ, ภิกฺขเว, ติวคฺคสฺส มญฺจํ, ติวคฺคสฺส ปีฐนฺ”ติฯ ",
"pli-tv-kd16:13.2.11":	"ติวคฺโคปิ มญฺเจ นิสีทิตฺวา มญฺจํ ภินฺทิ, ปีเฐ นิสีทิตฺวา ปีฐํ ภินฺทิ …เป… ",
"pli-tv-kd16:13.2.12":	"“อนุชานามิ, ภิกฺขเว, ทุวคฺคสฺส มญฺจํ, ทุวคฺคสฺส ปีฐนฺ”ติฯ ",
"pli-tv-kd16:13.2.13":	"เตน โข ปน สมเยน ภิกฺขู อสมานาสนิเกหิ สห ทีฆาสเน นิสีทิตุํ กุกฺกุจฺจายนฺติฯ ",
"pli-tv-kd16:13.2.14":	"ภควโต เอตมตฺถํ อาโรเจสุํฯ ",
"pli-tv-kd16:13.2.15":	"“อนุชานามิ, ภิกฺขเว, ฐเปตฺวา ปณฺฑกํ, มาตุคามํ, อุภโตพฺยญฺชนกํ, อสมานาสนิเกหิ สห ทีฆาสเน นิสีทิตุนฺ”ติฯ ",
"pli-tv-kd16:13.2.16":	"อถ โข ภิกฺขูนํ เอตทโหสิ—",
"pli-tv-kd16:13.2.17":	"“กิตฺตกํ ปจฺฉิมํ นุ โข ทีฆาสนํ โหตี”ติ? ",
"pli-tv-kd16:13.2.18":	"ภควโต เอตมตฺถํ อาโรเจสุํฯ ",
"pli-tv-kd16:13.2.19":	"“อนุชานามิ, ภิกฺขเว, ยํ ติณฺณํ ปโหติ, เอตฺตกํ ปจฺฉิมํ ทีฆาสนนฺ”ติฯ ",
"pli-tv-kd16:14.1.1":	"เตน โข ปน สมเยน วิสาขา มิคารมาตา สงฺฆสฺส อตฺถาย สาฬินฺทํ ปาสาทํ การาเปตุกามา โหติ หตฺถินขกํฯ ",
"pli-tv-kd16:14.1.2":	"อถ โข ภิกฺขูนํ เอตทโหสิ—",
"pli-tv-kd16:14.1.3":	"“กึ นุ โข ภควตา ปาสาทปริโภโค อนุญฺญาโต กึ อนนุญฺญาโต”ติ? ",
"pli-tv-kd16:14.1.4":	"ภควโต เอตมตฺถํ อาโรเจสุํฯ ",
"pli-tv-kd16:14.1.5":	"“อนุชานามิ, ภิกฺขเว, สพฺพํ ปาสาทปริโภคนฺ”ติฯ ",
"pli-tv-kd16:14.1.6":	"เตน โข ปน สมเยน รญฺโญ ปเสนทิสฺส โกสลสฺส อยฺยิกา กาลงฺกตา โหติฯ ",
"pli-tv-kd16:14.1.7":	"ตสฺส กาลงฺกิริยาย สงฺฆสฺส พหุํ อกปฺปิยภณฺฑํ อุปฺปนฺนํ โหติ, เสยฺยถิทํ—",
"pli-tv-kd16:14.1.8":	"อาสนฺทิ, ปลฺลงฺโก, โคนโก, จิตฺตโก, ปฏิกา, ปฏลิกา, ตูลิกา, วิกติกา, อุทฺทโลมี, เอกนฺตโลมี, กฏฺฏิสฺสํ, โกเสยฺยํ, กุตฺตกํ, หตฺถตฺถรํ, อสฺสตฺถรํ, รถตฺถรํ, อชินปเวณิ, กทลิมิคปวรปจฺจตฺถรณํ, เสาตฺตรจฺฉทํ, อุภโตโลหิตกูปธานํฯ ",
"pli-tv-kd16:14.1.9":	"ภควโต เอตมตฺถํ อาโรเจสุํฯ ",
"pli-tv-kd16:14.1.10":	"“อนุชานามิ, ภิกฺขเว, อาสนฺทิยา ปาเท ฉินฺทิตฺวา ปริภุญฺชิตุํ, ปลฺลงฺกสฺส วาเฬ ภินฺทิตฺวา ปริภุญฺชิตุํ, ตูลิกํ วิชเฏตฺวา พิพฺโพหนํ กาตุํ, อวเสสํ ภูมตฺถรณํ กาตุนฺ”ติฯ ",
"pli-tv-kd16:15.1.0":	"๓ฯ๑ฯ อวิสฺสชฺชิยวตฺถุ ",
"pli-tv-kd16:15.1.1":	"เตน โข ปน สมเยน สาวตฺถิยา อวิทูเร อญฺญตรสฺมึ คามกาวาเส อาวาสิกา ภิกฺขู อุปทฺทุตา โหนฺติ อาคนฺตุกคมิกานํ ภิกฺขูนํ เสนาสนํ ปญฺญเปนฺตาฯ ",
"pli-tv-kd16:15.1.2":	"อถ โข เตสํ ภิกฺขูนํ เอตทโหสิ—",
"pli-tv-kd16:15.1.3":	"“เอตรหิ โข มยํ, อาวุโส, อุปทฺทุตา อาคนฺตุกคมิกานํ ภิกฺขูนํ เสนาสนํ ปญฺญเปนฺตาฯ ",
"pli-tv-kd16:15.1.4":	"หนฺท มยํ, อาวุโส, สพฺพํ สงฺฆิกํ เสนาสนํ เอกสฺส เทมฯ ",
"pli-tv-kd16:15.1.5":	"ตสฺส สนฺตกํ ปริภุญฺชิสฺสามา”ติฯ ",
"pli-tv-kd16:15.1.6":	"เต สพฺพํ สงฺฆิกํ เสนาสนํ เอกสฺส อทํสุฯ ",
"pli-tv-kd16:15.1.7":	"อาคนฺตุกา ภิกฺขู เต ภิกฺขู เอตทโวจุํ—",
"pli-tv-kd16:15.1.8":	"“อมฺหากํ, อาวุโส, เสนาสนํ ปญฺญเปถา”ติฯ ",
"pli-tv-kd16:15.1.9":	"“นตฺถาวุโส, สงฺฆิกํ เสนาสนํ; ",
"pli-tv-kd16:15.1.10":	"สพฺพํ อเมฺหหิ เอกสฺส ทินฺนนฺ”ติฯ ",
"pli-tv-kd16:15.1.11":	"“กึ ปน ตุเมฺห, อาวุโส, สงฺฆิกํ เสนาสนํ วิสฺสชฺเชถา”ติ? ",
"pli-tv-kd16:15.1.12":	"“เอวมาวุโส”ติฯ ",
"pli-tv-kd16:15.1.13":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:15.1.14":	"“กถญฺหิ นาม ภิกฺขู สงฺฆิกํ เสนาสนํ วิสฺสชฺเชสฺสนฺตี”ติฯ ",
"pli-tv-kd16:15.1.15":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd16:15.1.16":	"“สจฺจํ กิร, ภิกฺขเว, ภิกฺขู สงฺฆิกํ เสนาสนํ วิสฺสชฺเชนฺตี”ติ? ",
"pli-tv-kd16:15.1.17":	"“สจฺจํ, ภควา”ติฯ ",
"pli-tv-kd16:15.1.18":	"วิครหิ พุทฺโธ ภควา …เป… ",
"pli-tv-kd16:15.1.19":	"กถญฺหิ นาม เต, ภิกฺขเว, โมฆปุริสา สงฺฆิกํ เสนาสนํ วิสฺสชฺเชสฺสนฺติ? ",
"pli-tv-kd16:15.1.20":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd16:15.1.21":	"วิครหิตฺวา …เป… ",
"pli-tv-kd16:15.1.22":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:15.2.1":	"“ปญฺจิมานิ, ภิกฺขเว, อวิสฺสชฺชิยานิ, น วิสฺสชฺเชตพฺพานิ, สงฺเฆน วา คเณน วา ปุคฺคเลน วาฯ ",
"pli-tv-kd16:15.2.2":	"วิสฺสชฺชิตานิปิ อวิสฺสชฺชิตานิ โหนฺติฯ ",
"pli-tv-kd16:15.2.3":	"โย วิสฺสชฺเชยฺย, อาปตฺติ ถุลฺลจฺจยสฺสฯ ",
"pli-tv-kd16:15.2.4":	"กตมานิ ปญฺจ? ",
"pli-tv-kd16:15.2.5":	"อาราโม, อารามวตฺถุ—",
"pli-tv-kd16:15.2.6":	"อิทํ ปฐมํ อวิสฺสชฺชิยํ, น วิสฺสชฺเชตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:15.2.7":	"วิสฺสชฺชิตมฺปิ อวิสฺสชฺชิตํ โหติฯ ",
"pli-tv-kd16:15.2.8":	"โย วิสฺสชฺเชยฺย, อาปตฺติ ถุลฺลจฺจยสฺสฯ ",
"pli-tv-kd16:15.2.9":	"วิหาโร, วิหารวตฺถุ—",
"pli-tv-kd16:15.2.10":	"อิทํ ทุติยํ อวิสฺสชฺชิยํ, น วิสฺสชฺเชตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:15.2.11":	"วิสฺสชฺชิตมฺปิ อวิสฺสชฺชิตํ โหติฯ ",
"pli-tv-kd16:15.2.12":	"โย วิสฺสชฺเชยฺย, อาปตฺติ ถุลฺลจฺจยสฺสฯ ",
"pli-tv-kd16:15.2.13":	"มญฺโจ, ปีฐํ, ภิสิ, พิพฺโพหนํ—",
"pli-tv-kd16:15.2.14":	"อิทํ ตติยํ อวิสฺสชฺชิยํ, น วิสฺสชฺเชตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:15.2.15":	"วิสฺสชฺชิตมฺปิ อวิสฺสชฺชิตํ โหติฯ ",
"pli-tv-kd16:15.2.16":	"โย วิสฺสชฺเชยฺย, อาปตฺติ ถุลฺลจฺจยสฺสฯ ",
"pli-tv-kd16:15.2.17":	"โลหกุมฺภี, โลหภาณกํ, โลหวารโก, โลหกฏาหํ, วาสิ, ปรสุ, กุฐารี, กุทาโล, นิขาทนํ—",
"pli-tv-kd16:15.2.18":	"อิทํ จตุตฺถํ อวิสฺสชฺชิยํ, น วิสฺสชฺเชตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:15.2.19":	"วิสฺสชฺชิตมฺปิ อวิสฺสชฺชิตํ โหติฯ ",
"pli-tv-kd16:15.2.20":	"โย วิสฺสชฺเชยฺย, อาปตฺติ ถุลฺลจฺจยสฺสฯ ",
"pli-tv-kd16:15.2.21":	"วลฺลิ, เวฬุ, มุญฺชํ, ปพฺพชํ, ติณํ, มตฺติกา, ทารุภณฺฑํ, มตฺติกาภณฺฑํ—",
"pli-tv-kd16:15.2.22":	"อิทํ ปญฺจมํ อวิสฺสชฺชิยํ, น วิสฺสชฺเชตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:15.2.23":	"วิสฺสชฺชิตมฺปิ อวิสฺสชฺชิตํ โหติฯ ",
"pli-tv-kd16:15.2.24":	"โย วิสฺสชฺเชยฺย, อาปตฺติ ถุลฺลจฺจยสฺสฯ ",
"pli-tv-kd16:15.2.25":	"อิมานิ โข, ภิกฺขเว, ปญฺจ อวิสฺสชฺชิยานิ, น วิสฺสชฺเชตพฺพานิ, สงฺเฆน วา คเณน วา ปุคฺคเลน วาฯ ",
"pli-tv-kd16:15.2.26":	"วิสฺสชฺชิตานิปิ อวิสฺสชฺชิตานิ โหนฺติฯ ",
"pli-tv-kd16:15.2.27":	"โย วิสฺสชฺเชยฺย, อาปตฺติ ถุลฺลจฺจยสฺสา”ติฯ ",
"pli-tv-kd16:16.1.0":	"๓ฯ๒ฯ อเวภงฺคิยวตฺถุ ",
"pli-tv-kd16:16.1.1":	"อถ โข ภควา สาวตฺถิยํ ยถาภิรนฺตํ วิหริตฺวา เยน กีฏาคิริ เตน จาริกํ ปกฺกามิ มหตา ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ สาริปุตฺตโมคฺคลฺลาเนหิ จฯ ",
"pli-tv-kd16:16.1.2":	"อโสฺสสุํ โข อสฺสชิปุนพฺพสุกา ภิกฺขู—",
"pli-tv-kd16:16.1.3":	"“ภควา กิร กีฏาคิรึ อาคจฺฉติ มหตา ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ สาริปุตฺตโมคฺคลฺลาเนหิ จฯ ",
"pli-tv-kd16:16.1.4":	"หนฺท มยํ, อาวุโส, สพฺพํ สงฺฆิกํ เสนาสนํ ภาเชมฯ ",
"pli-tv-kd16:16.1.5":	"ปาปิจฺฉา สาริปุตฺตโมคฺคลฺลานา, ปาปิกานํ อิจฺฉานํ วสํ คตา; ",
"pli-tv-kd16:16.1.6":	"น มยํ เตสํ เสนาสนํ ปญฺญเปสฺสามา”ติ, เต สพฺพํ สงฺฆิกํ เสนาสนํ ภาเชสุํฯ ",
"pli-tv-kd16:16.1.7":	"อถ โข ภควา อนุปุพฺเพน จาริกํ จรมาโน เยน กีฏาคิริ ตทวสริฯ ",
"pli-tv-kd16:16.1.8":	"อถ โข ภควา สมฺพหุเล ภิกฺขู อามนฺเตสิ—",
"pli-tv-kd16:16.1.9":	"“คจฺฉถ ตุเมฺห, ภิกฺขเว; ",
"pli-tv-kd16:16.1.10":	"อสฺสชิปุนพฺพสุเก ภิกฺขู อุปสงฺกมิตฺวา เอวํ วเทถ—",
"pli-tv-kd16:16.1.11":	"‘ภควา, อาวุโส, อาคจฺฉติ มหตา ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ สาริปุตฺตโมคฺคลฺลาเนหิ จฯ ",
"pli-tv-kd16:16.1.12":	"ภควโต จ, อาวุโส, เสนาสนํ ปญฺญเปถ, ภิกฺขุสงฺฆสฺส จ, สาริปุตฺตโมคฺคลฺลานานญฺจา’”ติฯ ",
"pli-tv-kd16:16.1.13":	"“เอวํ, ภนฺเต”ติ โข เต ภิกฺขู ภควโต ปฏิสฺสุตฺวา เยน อสฺสชิปุนพฺพสุกา ภิกฺขู เตนุปสงฺกมึสุ, อุปสงฺกมิตฺวา อสฺสชิปุนพฺพสุเก ภิกฺขู เอตทโวจุํ—",
"pli-tv-kd16:16.1.14":	"“ภควา, อาวุโส, อาคจฺฉติ มหตา ภิกฺขุสงฺเฆน สทฺธึ ปญฺจมตฺเตหิ ภิกฺขุสเตหิ สาริปุตฺตโมคฺคลฺลาเนหิ จฯ ",
"pli-tv-kd16:16.1.15":	"ภควโต จ, อาวุโส, เสนาสนํ ปญฺญเปถ, ภิกฺขุสงฺฆสฺส จ, สาริปุตฺตโมคฺคลฺลานานญฺจา”ติฯ ",
"pli-tv-kd16:16.1.16":	"“นตฺถาวุโส, สงฺฆิกํ เสนาสนํฯ ",
"pli-tv-kd16:16.1.17":	"สพฺพํ อเมฺหหิ ภาชิตํฯ ",
"pli-tv-kd16:16.1.18":	"สฺวาคตํ, อาวุโส, ภควโตฯ ",
"pli-tv-kd16:16.1.19":	"ยสฺมึ วิหาเร ภควา อิจฺฉิสฺสติ ตสฺมึ วิหาเร วสิสฺสติฯ ",
"pli-tv-kd16:16.1.20":	"ปาปิจฺฉา สาริปุตฺตโมคฺคลฺลานา, ปาปิกานํ อิจฺฉานํ วสํ คตาฯ ",
"pli-tv-kd16:16.1.21":	"น มยํ เตสํ เสนาสนํ ปญฺญเปสฺสามา”ติฯ ",
"pli-tv-kd16:16.2.1":	"“กึ ปน ตุเมฺห, อาวุโส, สงฺฆิกํ เสนาสนํ ภาชิตฺถา”ติ? ",
"pli-tv-kd16:16.2.2":	"“เอวมาวุโส”ติฯ ",
"pli-tv-kd16:16.2.3":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:16.2.4":	"“กถญฺหิ นาม อสฺสชิปุนพฺพสุกา ภิกฺขู สงฺฆิกํ เสนาสนํ ภาเชสฺสนฺตี”ติฯ ",
"pli-tv-kd16:16.2.5":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd16:16.2.6":	"“สจฺจํ กิร, ภิกฺขเว …เป… ",
"pli-tv-kd16:16.2.7":	"“สจฺจํ, ภควา”ติฯ ",
"pli-tv-kd16:16.2.8":	"วิครหิ พุทฺโธ ภควา …เป… ",
"pli-tv-kd16:16.2.9":	"กถญฺหิ นาม เต, ภิกฺขเว, โมฆปุริสา สงฺฆิกํ เสนาสนํ ภาเชสฺสนฺติ? ",
"pli-tv-kd16:16.2.10":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd16:16.2.11":	"วิครหิตฺวา …เป… ",
"pli-tv-kd16:16.2.12":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:16.2.13":	"“ปญฺจิมานิ, ภิกฺขเว, อเวภงฺคิยานิ, น วิภชิตพฺพานิ, สงฺเฆน วา คเณน วา ปุคฺคเลน วาฯ ",
"pli-tv-kd16:16.2.14":	"วิภตฺตานิปิ อวิภตฺตานิ โหนฺติฯ ",
"pli-tv-kd16:16.2.15":	"โย วิภเชยฺย, อาปตฺติ ถุลฺลจฺจยสฺสฯ ",
"pli-tv-kd16:16.2.16":	"กตมานิ ปญฺจ? ",
"pli-tv-kd16:16.2.17":	"อาราโม, อารามวตฺถุ—",
"pli-tv-kd16:16.2.18":	"อิทํ ปฐมํ อเวภงฺคิยํ, น วิภชิตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:16.2.19":	"วิภตฺตมฺปิ อวิภตฺตํ โหติฯ ",
"pli-tv-kd16:16.2.20":	"โย วิภเชยฺย, อาปตฺติ ถุลฺลจฺจยสฺสฯ ",
"pli-tv-kd16:16.2.21":	"วิหาโร, วิหารวตฺถุ—",
"pli-tv-kd16:16.2.22":	"อิทํ ทุติยํ อเวภงฺคิยํ, น วิภชิตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:16.2.23":	"วิภตฺตมฺปิ อวิภตฺตํ โหติฯ ",
"pli-tv-kd16:16.2.24":	"โย วิภเชยฺย, อาปตฺติ ถุลฺลจฺจยสฺสฯ ",
"pli-tv-kd16:16.2.25":	"มญฺโจ, ปีฐํ, ภิสิ, พิพฺโพหนํ—",
"pli-tv-kd16:16.2.26":	"อิทํ ตติยํ อเวภงฺคิยํ, น วิภชิตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:16.2.27":	"วิภตฺตมฺปิ อวิภตฺตํ โหติฯ ",
"pli-tv-kd16:16.2.28":	"โย วิภเชยฺย, อาปตฺติ ถุลฺลจฺจยสฺสฯ ",
"pli-tv-kd16:16.2.29":	"โลหกุมฺภี, โลหภาณกํ, โลหวารโก, โลหกฏาหํ, วาสี, ปรสุ, กุฐารี, กุทาโล, นิขาทนํ—",
"pli-tv-kd16:16.2.30":	"อิทํ จตุตฺถํ อเวภงฺคิยํ, น วิภชิตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:16.2.31":	"วิภตฺตมฺปิ อวิภตฺตํ โหติฯ ",
"pli-tv-kd16:16.2.32":	"โย วิภเชยฺย, อาปตฺติ ถุลฺลจฺจยสฺสฯ ",
"pli-tv-kd16:16.2.33":	"วลฺลี, เวฬุ, มุญฺชํ, ปพฺพชํ, ติณํ, มตฺติกา, ทารุภณฺฑํ, มตฺติกาภณฺฑํ—",
"pli-tv-kd16:16.2.34":	"อิทํ ปญฺจมํ อเวภงฺคิยํ, น วิภชิตพฺพํ, สงฺเฆน วา คเณน วา ปุคฺคเลน วาฯ ",
"pli-tv-kd16:16.2.35":	"วิภตฺตมฺปิ อวิภตฺตํ โหติฯ ",
"pli-tv-kd16:16.2.36":	"โย วิภเชยฺย, อาปตฺติ ถุลฺลจฺจยสฺสฯ ",
"pli-tv-kd16:16.2.37":	"อิมานิ โข, ภิกฺขเว, ปญฺจ อเวภงฺคิยานิ, น วิภชิตพฺพานิ, สงฺเฆน วา คเณน วา ปุคฺคเลน วาฯ ",
"pli-tv-kd16:16.2.38":	"วิภตฺตานิปิ อวิภตฺตานิ โหนฺติฯ ",
"pli-tv-kd16:16.2.39":	"โย วิภเชยฺย, อาปตฺติ ถุลฺลจฺจยสฺสา”ติฯ ",
"pli-tv-kd16:17.1.0":	"๓ฯ๓ฯ นวกมฺมทานกถา ",
"pli-tv-kd16:17.1.1":	"อถ โข ภควา กีฏาคิริสฺมึ ยถาภิรนฺตํ วิหริตฺวา เยน อาฬวี เตน จาริกํ ปกฺกามิฯ ",
"pli-tv-kd16:17.1.2":	"อนุปุพฺเพน จาริกํ จรมาโน เยน อาฬวี ตทวสริฯ ",
"pli-tv-kd16:17.1.3":	"ตตฺร สุทํ ภควา อาฬวิยํ วิหรติ อคฺคาฬเว เจติเยฯ ",
"pli-tv-kd16:17.1.4":	"เตน โข ปน สมเยน อาฬวกา ภิกฺขู เอวรูปานิ นวกมฺมานิ เทนฺติ—",
"pli-tv-kd16:17.1.5":	"ปิณฺฑนิกฺเขปนมตฺเตนปิ นวกมฺมํ เทนฺติ; ",
"pli-tv-kd16:17.1.6":	"กุฏฺฏเลปนมตฺเตนปิ นวกมฺมํ เทนฺติ; ",
"pli-tv-kd16:17.1.7":	"ทฺวารฏฺฐปนมตฺเตนปิ นวกมฺมํ เทนฺติ; ",
"pli-tv-kd16:17.1.8":	"อคฺคฬวฏฺฏิกรณมตฺเตนปิ นวกมฺมํ เทนฺติ; ",
"pli-tv-kd16:17.1.9":	"อาโลกสนฺธิกรณมตฺเตนปิ นวกมฺมํ เทนฺติ; ",
"pli-tv-kd16:17.1.10":	"เสตวณฺณกรณมตฺเตนปิ นวกมฺมํ เทนฺติ; ",
"pli-tv-kd16:17.1.11":	"กาฬวณฺณกรณมตฺเตนปิ นวกมฺมํ เทนฺติ; ",
"pli-tv-kd16:17.1.12":	"เครุกปริกมฺมกรณมตฺเตนปิ นวกมฺมํ เทนฺติ; ",
"pli-tv-kd16:17.1.13":	"ฉาทนมตฺเตนปิ นวกมฺมํ เทนฺติ; ",
"pli-tv-kd16:17.1.14":	"พนฺธนมตฺเตนปิ นวกมฺมํ เทนฺติ; ",
"pli-tv-kd16:17.1.15":	"ภณฺฑิกาฏฺฐปนมตฺเตนปิ นวกมฺมํ เทนฺติ; ",
"pli-tv-kd16:17.1.16":	"ขณฺฑผุลฺลปฏิสงฺขรณมตฺเตนปิ นวกมฺมํ เทนฺติ; ",
"pli-tv-kd16:17.1.17":	"ปริภณฺฑกรณมตฺเตนปิ นวกมฺมํ เทนฺติ; ",
"pli-tv-kd16:17.1.18":	"วีสติวสฺสิกมฺปิ นวกมฺมํ เทนฺติ; ",
"pli-tv-kd16:17.1.19":	"ตึสวสฺสิกมฺปิ นวกมฺมํ เทนฺติ; ",
"pli-tv-kd16:17.1.20":	"ยาวชีวิกมฺปิ นวกมฺมํ เทนฺติ; ",
"pli-tv-kd16:17.1.21":	"ธูมกาลิกมฺปิ ปริโยสิตํ วิหารํ นวกมฺมํ เทนฺติฯ ",
"pli-tv-kd16:17.1.22":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd16:17.1.23":	"“กถญฺหิ นาม อาฬวกา ภิกฺขู เอวรูปานิ นวกมฺมานิ ทสฺสนฺติ—",
"pli-tv-kd16:17.1.24":	"ปิณฺฑนิกฺเขปนมตฺเตนปิ นวกมฺมํ ทสฺสนฺติ; ",
"pli-tv-kd16:17.1.25":	"กุฏฺฏเลปนมตฺเตนปิ … ",
"pli-tv-kd16:17.1.26":	"ทฺวารฏฺฐปนมตฺเตนปิ … ",
"pli-tv-kd16:17.1.27":	"อคฺคฬวฏฺฏิกรณมตฺเตนปิ … ",
"pli-tv-kd16:17.1.28":	"อาโลกสนฺธิกรณมตฺเตนปิ … ",
"pli-tv-kd16:17.1.29":	"เสตวณฺณกรณมตฺเตนปิ … ",
"pli-tv-kd16:17.1.30":	"กาฬวณฺณกรณมตฺเตนปิ … ",
"pli-tv-kd16:17.1.31":	"เครุกปริกมฺมกรณมตฺเตนปิ … ",
"pli-tv-kd16:17.1.32":	"ฉาทนมตฺเตนปิ … ",
"pli-tv-kd16:17.1.33":	"พนฺธนมตฺเตนปิ … ",
"pli-tv-kd16:17.1.34":	"ภณฺฑิกาฏฺฐปนมตฺเตนปิ … ",
"pli-tv-kd16:17.1.35":	"ขณฺฑผุลฺลปฏิสงฺขรณมตฺเตนปิ … ",
"pli-tv-kd16:17.1.36":	"ปริภณฺฑกรณมตฺเตนปิ … ",
"pli-tv-kd16:17.1.37":	"วีสติวสฺสิกมฺปิ … ",
"pli-tv-kd16:17.1.38":	"ตึสวสฺสิกมฺปิ … ",
"pli-tv-kd16:17.1.39":	"ยาวชีวิกมฺปิ … ",
"pli-tv-kd16:17.1.40":	"ธูมกาลิกมฺปิ ปริโยสิตํ วิหารํ นวกมฺมํ ทสฺสนฺตี”ติฯ ",
"pli-tv-kd16:17.1.41":	"ภควโต เอตมตฺถํ อาโรเจสุํ …เป… ",
"pli-tv-kd16:17.1.42":	"“สจฺจํ กิร, ภิกฺขเว …เป… ",
"pli-tv-kd16:17.1.43":	"“สจฺจํ, ภควา”ติ …เป… ",
"pli-tv-kd16:17.1.44":	"วิครหิตฺวา …เป… ",
"pli-tv-kd16:17.1.45":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd16:17.1.46":	"“น, ภิกฺขเว, ปิณฺฑนิกฺเขปนมตฺเตน นวกมฺมํ ทาตพฺพํ …เป… ",
"pli-tv-kd16:17.1.47":	"น กุฏฺฏเลปนมตฺเตน นวกมฺมํ ทาตพฺพํฯ ",
"pli-tv-kd16:17.1.48":	"น ทฺวารฏฺฐปนมตฺเตน นวกมฺมํ ทาตพฺพํฯ ",
"pli-tv-kd16:17.1.49":	"น อคฺคฬวฏฺฏิกรณมตฺเตน นวกมฺมํ ทาตพฺพํฯ ",
"pli-tv-kd16:17.1.50":	"น อาโลกสนฺธิกรณมตฺเตน นวกมฺมํ ทาตพฺพํฯ ",
"pli-tv-kd16:17.1.51":	"น เสตวณฺณกรณมตฺเตน นวกมฺมํ ทาตพฺพํฯ ",
"pli-tv-kd16:17.1.52":	"น กาฬวณฺณกรณมตฺเตน นวกมฺมํ ทาตพฺพํฯ ",
"pli-tv-kd16:17.1.53":	"น เครุกปริกมฺมกรณมตฺเตน นวกมฺมํ ทาตพฺพํฯ ",
"pli-tv-kd16:17.1.54":	"น ฉาทนมตฺเตน นวกมฺมํ ทาตพฺพํฯ ",
"pli-tv-kd16:17.1.55":	"น พนฺธนมตฺเตน นวกมฺมํ ทาตพฺพํฯ ",
"pli-tv-kd16:17.1.56":	"น ภณฺฑิกาฏฺฐปนมตฺเตน นวกมฺมํ ทาตพฺพํฯ ",
"pli-tv-kd16:17.1.57":	"น ขณฺฑผุลฺลปฏิสงฺขรณมตฺเตน นวกมฺมํ ทาตพฺพํฯ ",
"pli-tv-kd16:17.1.58":	"น ปริภณฺฑกรณมตฺเตน นวกมฺมํ ทาตพฺพํฯ ",
"pli-tv-kd16:17.1.59":	"น วีสติวสฺสิกํ นวกมฺมํ ทาตพฺพํฯ ",
"pli-tv-kd16:17.1.60":	"น ตึสวสฺสิกํ นวกมฺมํ ทาตพฺพํฯ ",
"pli-tv-kd16:17.1.61":	"น ยาวชีวิกํ นวกมฺมํ ทาตพฺพํฯ ",
"pli-tv-kd16:17.1.62":	"น ธูมกาลิกมฺปิ ปริโยสิตํ วิหารํ นวกมฺมํ ทาตพฺพํฯ ",
"pli-tv-kd16:17.1.63":	"โย ทเทยฺย, อาปตฺติ ทุกฺกฏสฺสฯ ",
"pli-tv-kd16:17.1.64":	"อนุชานามิ, ภิกฺขเว, อกตํ วา วิปฺปกตํ วา นวกมฺมํ ทาตุํ, ขุทฺทเก วิหาเร กมฺมํ โอโลเกตฺวา ฉปฺปญฺจวสฺสิกํ นวกมฺมํ ทาตุํ, อฑฺฒโยเค กมฺมํ โอโลเกตฺวา สตฺตฏฺฐวสฺสิกํ นวกมฺมํ ทาตุํ, มหลฺลเก วิหาเร ปาสาเท วา กมฺมํ โอโลเกตฺวา ทสทฺวาทสวสฺสิกํ นวกมฺมํ ทาตุนฺ”ติฯ ",
"pli-tv-kd16:17.2.1":	"เตน โข ปน สมเยน ภิกฺขู สพฺเพ วิหาเร นวกมฺมํ เทนฺติฯ ",
"pli-tv-kd16:17.2.2":	"ภควโต เอตมตฺถํ อาโรเจสุํฯ ",
"pli-tv-kd16:17.2.3":	"“น, ภิกฺขเว, สพฺเพ วิหาเร นวกมฺมํ ทาตพฺพํฯ ",
"pli-tv-kd16:17.2.4":	"โย ทเทยฺย, อาปตฺติ ทุกฺกฏสฺสา”ติฯ ",
"pli-tv-kd16:17.2.5":	"เตน โข ปน สมเยน ภิกฺขู เอกสฺส เทฺว เทนฺติฯ ",
"pli-tv-kd16:17.2.6":	"ภควโต เอตมตฺถํ อาโรเจสุํฯ ",
"pli-tv-kd16:17.2.7":	"“น, ภิกฺขเว, เอกสฺส เทฺว ทาตพฺพาฯ ",
"pli-tv-kd16:17.2.8":	"โย ทเทยฺย, อาปตฺติ ทุกฺกฏสฺสา”ติฯ ",
"pli-tv-kd16:17.2.9":	"เตน โข ปน สมเยน ภิกฺขู นวกมฺมํ คเหตฺวา อญฺญํ วาเสนฺติฯ ",
"pli-tv-kd16:17.2.10":	"ภควโต เอตมตฺถํ อาโรเจสุํฯ ",
"pli-tv-kd16:17.2.11":	"“น, ภิกฺขเว, นวกมฺมํ คเหตฺวา อญฺโญ วาเสตพฺโพฯ ",
"pli-tv-kd16:17.2.12":	"โย วาเสยฺย, อาปตฺติ ทุกฺกฏสฺสา”ติฯ ",
"pli-tv-kd16:17.2.13":	"เตน โข ปน สมเยน ภิกฺขู นวกมฺมํ คเหตฺวา สงฺฆิกํ ปฏิพาเหนฺติฯ ",
"pli-tv-kd16:17.2.14":	"ภควโต เอตมตฺถํ อาโรเจสุํฯ ",
"pli-tv-kd16:17.2.15":	"“น, ภิกฺขเว, นวกมฺมํ คเหตฺวา สงฺฆิกํ ปฏิพาหิตพฺพํฯ ",
"pli-tv-kd16:17.2.16":	"โย ปฏิพาเหยฺย, อาปตฺติ ทุกฺกฏสฺสฯ ",
"pli-tv-kd16:17.2.17":	"อนุชานามิ, ภิกฺขเว, เอกํ วรเสยฺยํ คเหตุนฺ”ติฯ ",
"pli-tv-kd16:17.2.18":	"เตน โข ปน สมเยน ภิกฺขู นิสฺสีเม ฐิตสฺส นวกมฺมํ เทนฺติฯ ",
"pli-tv-kd16:17.2.19":	"ภควโต เอตมตฺถํ อาโรเจสุํฯ ",
"pli-tv-kd16:17.2.20":	"“น, ภิกฺขเว, นิสฺสีเม ฐิตสฺส นวกมฺมํ ทาตพฺพํฯ ",
"pli-tv-kd16:17.2.21":	"โย ทเทยฺย, อาปตฺติ ทุกฺกฏสฺสา”ติฯ ",
"pli-tv-kd16:17.2.22":	"เตน โข ปน สมเยน ภิกฺขู นวกมฺมํ คเหตฺวา สพฺพกาลํ ปฏิพาหนฺติฯ ",
"pli-tv-kd16:17.2.23":	"ภควโต เอตมตฺถํ อาโรเจสุํฯ ",
"pli-tv-kd16:17.2.24":	"“น, ภิกฺขเว, นวกมฺมํ คเหตฺวา สพฺพกาลํ ปฏิพาหิตพฺพํฯ ",
"pli-tv-kd16:17.2.25":	"โย ปฏิพาเหยฺย, อาปตฺติ ทุกฺกฏสฺสฯ ",
"pli-tv-kd16:17.2.26":	"อนุชานามิ, ภิกฺขเว, วสฺสานํ เตมาสํ ปฏิพาหิตุํ, อุตุกาลํ ปน น ปฏิพาหิตุนฺ”ติฯ ",
"pli-tv-kd16:17.3.1":	"เตน โข ปน สมเยน ภิกฺขู นวกมฺมํ คเหตฺวา ปกฺกมนฺติปิ, วิพฺภมนฺติปิ, กาลมฺปิ กโรนฺติ; ",
"pli-tv-kd16:17.3.2":	"สามเณราปิ ปฏิชานนฺติ; ",
"pli-tv-kd16:17.3.3":	"สิกฺขํ ปจฺจกฺขาตกาปิ ปฏิชานนฺติ; ",
"pli-tv-kd16:17.3.4":	"อนฺติมวตฺถุํ อชฺฌาปนฺนกาปิ ปฏิชานนฺติ; ",
"pli-tv-kd16:17.3.5":	"อุมฺมตฺตกาปิ ปฏิชานนฺติ; ",
"pli-tv-kd16:17.3.6":	"ขิตฺตจิตฺตาปิ ปฏิชานนฺติ; ",
"pli-tv-kd16:17.3.7":	"เวทนาฏฺฏาปิ ปฏิชานนฺติ; ",
"pli-tv-kd16:17.3.8":	"อาปตฺติยา อทสฺสเน อุกฺขิตฺตกาปิ ปฏิชานนฺติ; ",
"pli-tv-kd16:17.3.9":	"อาปตฺติยา อปฺปฏิกมฺเม อุกฺขิตฺตกาปิ ปฏิชานนฺติ; ",
"pli-tv-kd16:17.3.10":	"ปาปิกาย ทิฏฺฐิยา อปฺปฏินิสฺสคฺเค อุกฺขิตฺตกาปิ ปฏิชานนฺติ; ",
"pli-tv-kd16:17.3.11":	"ปณฺฑกาปิ ปฏิชานนฺติ; ",
"pli-tv-kd16:17.3.12":	"เถยฺยสํวาสกาปิ ปฏิชานนฺติ; ",
"pli-tv-kd16:17.3.13":	"ติตฺถิยปกฺกนฺตกาปิ ปฏิชานนฺติ; ",
"pli-tv-kd16:17.3.14":	"ติรจฺฉานคตาปิ ปฏิชานนฺติ; ",
"pli-tv-kd16:17.3.15":	"มาตุฆาตกาปิ ปฏิชานนฺติ; ",
"pli-tv-kd16:17.3.16":	"ปิตุฆาตกาปิ ปฏิชานนฺติ; ",
"pli-tv-kd16:17.3.17":	"อรหนฺตฆาตกาปิ ปฏิชานนฺติ; ",
"pli-tv-kd16:17.3.18":	"ภิกฺขุนิทูสกาปิ ปฏิชานนฺติ; ",
"pli-tv-kd16:17.3.19":	"สงฺฆเภทกาปิ ปฏิชานนฺติ; ",
"pli-tv-kd16:17.3.20":	"โลหิตุปฺปาทกาปิ ปฏิชานนฺติ; ",
"pli-tv-kd16:17.3.21":	"อุภโตพฺยญฺชนกาปิ ปฏิชานนฺติฯ ",
"pli-tv-kd16:17.3.22":	"ภควโต เอตมตฺถํ อาโรเจสุํฯ ",
"pli-tv-kd16:17.3.23":	"“อิธ ปน, ภิกฺขเว, ภิกฺขุ นวกมฺมํ คเหตฺวา ปกฺกมติ—",
"pli-tv-kd16:17.3.24":	"มา สงฺฆสฺส หายีติ อญฺญสฺส ทาตพฺพํฯ ",
"pli-tv-kd16:17.3.25":	"อิธ ปน, ภิกฺขเว, ภิกฺขุ นวกมฺมํ คเหตฺวา วิพฺภมติ …เป… ",
"pli-tv-kd16:17.3.26":	"กาลํ กโรติ, สามเณโร ปฏิชานาติ, สิกฺขํ ปจฺจกฺขาตโก ปฏิชานาติ, อนฺติมวตฺถุํ อชฺฌาปนฺนโก ปฏิชานาติ, อุมฺมตฺตโก ปฏิชานาติ, ขิตฺตจิตฺโต ปฏิชานาติ, เวทนาฏฺโฏ ปฏิชานาติ, อาปตฺติยา อทสฺสเน อุกฺขิตฺตโก ปฏิชานาติ, อาปตฺติยา อปฺปฏิกมฺเม อุกฺขิตฺตโก ปฏิชานาติ, ปาปิกาย ทิฏฺฐิยา อปฺปฏินิสฺสคฺเค อุกฺขิตฺตโก ปฏิชานาติ, ปณฺฑโก ปฏิชานาติ, เถยฺยสํวาสโก ปฏิชานาติ, ติตฺถิยปกฺกนฺตโก ปฏิชานาติ, ติรจฺฉานคโต ปฏิชานาติ, มาตุฆาตโก ปฏิชานาติ, ปิตุฆาตโก ปฏิชานาติ, อรหนฺตฆาตโก ปฏิชานาติ, ภิกฺขุนิทูสโก ปฏิชานาติ, สงฺฆเภทโก ปฏิชานาติ, โลหิตุปฺปาทโก ปฏิชานาติ, อุภโตพฺยญฺชนโก ปฏิชานาติ—",
"pli-tv-kd16:17.3.27":	"มา สงฺฆสฺส หายีติ อญฺญสฺส ทาตพฺพํฯ ",
"pli-tv-kd16:17.3.28":	"อิธ ปน, ภิกฺขเว, ภิกฺขุ นวกมฺมํ คเหตฺวา วิปฺปกเต ปกฺกมติ—",
"pli-tv-kd16:17.3.29":	"มา สงฺฆสฺส หายีติ อญฺญสฺส ทาตพฺพํฯ ",
"pli-tv-kd16:17.3.30":	"อิธ ปน, ภิกฺขเว, ภิกฺขุ นวกมฺมํ คเหตฺวา วิปฺปกเต วิพฺภมติ …เป… ",
"pli-tv-kd16:17.3.31":	"อุภโตพฺยญฺชนโก ปฏิชานาติ—",
"pli-tv-kd16:17.3.32":	"มา สงฺฆสฺส หายีติ อญฺญสฺส ทาตพฺพํฯ ",
"pli-tv-kd16:17.3.33":	"อิธ ปน, ภิกฺขเว, ภิกฺขุ นวกมฺมํ คเหตฺวา ปริโยสิเต ปกฺกมติ—",
"pli-tv-kd16:17.3.34":	"ตเสฺสเวตํฯ ",
"pli-tv-kd16:17.3.35":	"อิธ ปน, ภิกฺขเว, ภิกฺขุ นวกมฺมํ คเหตฺวา ปริโยสิเต วิพฺภมติ …เป… ",
"pli-tv-kd16:17.3.36":	"กาลํ กโรติ, สามเณโร ปฏิชานาติ, สิกฺขํ ปจฺจกฺขาตโก ปฏิชานาติ, อนฺติมวตฺถุํ อชฺฌาปนฺนโก ปฏิชานาติ—",
"pli-tv-kd16:17.3.37":	"สงฺโฆ สามีฯ ",
"pli-tv-kd16:17.3.38":	"อิธ ปน, ภิกฺขเว, ภิกฺขุ นวกมฺมํ คเหตฺวา ปริโยสิเต อุมฺมตฺตโก ปฏิชานาติ, ขิตฺตจิตฺโต ปฏิชานาติ, เวทนาฏฺโฏ ปฏิชานาติ, อาปตฺติยา อทสฺสเน อุกฺขิตฺตโก ปฏิชานาติ, อาปตฺติยา อปฺปฏิกมฺเม อุกฺขิตฺตโก ปฏิชานาติ, ปาปิกาย ทิฏฺฐิยา อปฺปฏินิสฺสคฺเค อุกฺขิตฺตโก ปฏิชานาติ—",
"pli-tv-kd16:17.3.39":	"ตเสฺสเวตํฯ ",
"pli-tv-kd16:17.3.40":	"อิธ ปน, ภิกฺขเว, ภิกฺขุ นวกมฺมํ คเหตฺวา ปริโยสิเต ปณฺฑโก ปฏิชานาติ, เถยฺยสํวาสโก ปฏิชานาติ, ติตฺถิยปกฺกนฺตโก ปฏิชานาติ, ติรจฺฉานคโต ปฏิชานาติ, มาตุฆาตโก ปฏิชานาติ, ปิตุฆาตโก ปฏิชานาติ, อรหนฺตฆาตโก ปฏิชานาติ, ภิกฺขุนิทูสโก ปฏิชานาติ, สงฺฆเภทโก ปฏิชานาติ, โลหิตุปฺปาทโก ปฏิชานาติ, อุภโตพฺยญฺชนโก ปฏิชานาติ—",
"pli-tv-kd16:17.3.41":	"สงฺโฆ สามี”ติฯ ",
"pli-tv-kd16:18.1.0":	"๓ฯ๔ฯ อญฺญตฺรปริโภคปฏิกฺเขปาทิ ",
"pli-tv-kd16:18.1.1":	"เตน โข ปน สมเยน ภิกฺขู อญฺญตรสฺส อุปาสกสฺส วิหารปริโภคํ เสนาสนํ อญฺญตฺร ปริภุญฺชนฺติฯ ",
"pli-tv-kd16:18.1.2":	"อถ โข โส อุปาสโก อุชฺฌายติ ขิยฺยติ วิปาเจติ—",
"pli-tv-kd16:18.1.3":	"“กถญฺหิ นาม ภทนฺตา อญฺญตฺร ปริโภคํ อญฺญตฺร ปริภุญฺชิสฺสนฺตี”ติฯ ",
"pli-tv-kd16:18.1.4":	"ภควโต เอตมตฺถํ อาโรเจสุํฯ ",
"pli-tv-kd16:18.1.5":	"“น, ภิกฺขเว, อญฺญตฺร ปริโภโค อญฺญตฺร ปริภุญฺชิตพฺโพฯ ",
"pli-tv-kd16:18.1.6":	"โย ปริภุญฺเชยฺย, อาปตฺติ ทุกฺกฏสฺสา”ติฯ ",
"pli-tv-kd16:18.1.7":	"เตน โข ปน สมเยน ภิกฺขู อุโปสถคฺคมฺปิ สนฺนิสชฺชมฺปิ หริตุํ กุกฺกุจฺจายนฺตา ฉมาย นิสีทนฺติฯ ",
"pli-tv-kd16:18.1.8":	"คตฺตานิปิ จีวรานิปิ ปํสุกิตานิ โหนฺติฯ ",
"pli-tv-kd16:18.1.9":	"ภควโต เอตมตฺถํ อาโรเจสุํฯ ",
"pli-tv-kd16:18.1.10":	"“อนุชานามิ, ภิกฺขเว, ตาวกาลิกํ หริตุนฺ”ติฯ ",
"pli-tv-kd16:18.1.11":	"เตน โข ปน สมเยน สงฺฆสฺส มหาวิหาโร อุนฺทฺริยติฯ ",
"pli-tv-kd16:18.1.12":	"ภิกฺขู กุกฺกุจฺจายนฺตา เสนาสนํ นาติหรนฺติฯ ",
"pli-tv-kd16:18.1.13":	"ภควโต เอตมตฺถํ อาโรเจสุํฯ ",
"pli-tv-kd16:18.1.14":	"“อนุชานามิ, ภิกฺขเว, คุตฺตตฺถาย หริตุนฺ”ติฯ ",
"pli-tv-kd16:19.1.1":	"เตน โข ปน สมเยน สงฺฆสฺส เสนาสนปริกฺขาริโก มหคฺโฆ กมฺพโล อุปฺปนฺโน โหติฯ ",
"pli-tv-kd16:19.1.2":	"ภควโต เอตมตฺถํ อาโรเจสุํฯ ",
"pli-tv-kd16:19.1.3":	"“อนุชานามิ, ภิกฺขเว, ผาติกมฺมตฺถาย ปริวตฺเตตุนฺ”ติฯ ",
"pli-tv-kd16:19.1.4":	"เตน โข ปน สมเยน สงฺฆสฺส เสนาสนปริกฺขาริกํ มหคฺฆํ ทุสฺสํ อุปฺปนฺนํ โหติฯ ",
"pli-tv-kd16:19.1.5":	"ภควโต เอตมตฺถํ อาโรเจสุํฯ ",
"pli-tv-kd16:19.1.6":	"“อนุชานามิ, ภิกฺขเว, ผาติกมฺมตฺถาย ปริวตฺเตตุนฺ”ติฯ ",
"pli-tv-kd16:19.1.7":	"เตน โข ปน สมเยน สงฺฆสฺส อจฺฉจมฺมํ อุปฺปนฺนํ โหติฯ ",
"pli-tv-kd16:19.1.8":	"ภควโต เอตมตฺถํ อาโรเจสุํฯ ",
"pli-tv-kd16:19.1.9":	"“อนุชานามิ, ภิกฺขเว, ปาทปุญฺฉนึ กาตุนฺ”ติฯ ",
"pli-tv-kd16:19.1.10":	"เตน โข ปน สมเยน สงฺฆสฺส จกฺกลิกํ อุปฺปนฺนํ โหติฯ ",
"pli-tv-kd16:19.1.11":	"ภควโต เอตมตฺถํ อาโรเจสุํฯ ",
"pli-tv-kd16:19.1.12":	"“อนุชานามิ, ภิกฺขเว, ปาทปุญฺฉนึ กาตุนฺ”ติฯ ",
"pli-tv-kd16:19.1.13":	"เตน โข ปน สมเยน สงฺฆสฺส โจฬกํ อุปฺปนฺนํ โหติฯ ",
"pli-tv-kd16:19.1.14":	"ภควโต เอตมตฺถํ อาโรเจสุํฯ ",
"pli-tv-kd16:19.1.15":	"“อนุชานามิ, ภิกฺขเว, ปาทปุญฺฉนึ กาตุนฺ”ติฯ ",
"pli-tv-kd16:20.1.1":	"เตน โข ปน สมเยน ภิกฺขู อโธเตหิ ปาเทหิ เสนาสนํ อกฺกมนฺติฯ ",
"pli-tv-kd16:20.1.2":	"เสนาสนํ ทุสฺสติฯ ",
"pli-tv-kd16:20.1.3":	"ภควโต เอตมตฺถํ อาโรเจสุํฯ ",
"pli-tv-kd16:20.1.4":	"“น, ภิกฺขเว, อโธเตหิ ปาเทหิ เสนาสนํ อกฺกมิตพฺพํฯ ",
"pli-tv-kd16:20.1.5":	"โย อกฺกเมยฺย, อาปตฺติ ทุกฺกฏสฺสา”ติฯ ",
"pli-tv-kd16:20.1.6":	"เตน โข ปน สมเยน ภิกฺขู อเลฺลหิ ปาเทหิ เสนาสนํ อกฺกมนฺติฯ ",
"pli-tv-kd16:20.1.7":	"เสนาสนํ ทุสฺสติฯ ",
"pli-tv-kd16:20.1.8":	"ภควโต เอตมตฺถํ อาโรเจสุํฯ ",
"pli-tv-kd16:20.1.9":	"“น, ภิกฺขเว, อเลฺลหิ ปาเทหิ เสนาสนํ อกฺกมิตพฺพํฯ ",
"pli-tv-kd16:20.1.10":	"โย อกฺกเมยฺย, อาปตฺติ ทุกฺกฏสฺสา”ติฯ ",
"pli-tv-kd16:20.1.11":	"เตน โข ปน สมเยน ภิกฺขู เสาปาหนา เสนาสนํ อกฺกมนฺติฯ ",
"pli-tv-kd16:20.1.12":	"เสนาสนํ ทุสฺสติฯ ",
"pli-tv-kd16:20.1.13":	"ภควโต เอตมตฺถํ อาโรเจสุํฯ ",
"pli-tv-kd16:20.1.14":	"“น, ภิกฺขเว, เสาปาหเนน เสนาสนํ อกฺกมิตพฺพํฯ ",
"pli-tv-kd16:20.1.15":	"โย อกฺกเมยฺย, อาปตฺติ ทุกฺกฏสฺสา”ติฯ ",
"pli-tv-kd16:20.2.1":	"เตน โข ปน สมเยน ภิกฺขู ปริกมฺมกตาย ภูมิยา นิฏฺฐุภนฺติฯ ",
"pli-tv-kd16:20.2.2":	"วณฺโณ ทุสฺสติฯ ",
"pli-tv-kd16:20.2.3":	"ภควโต เอตมตฺถํ อาโรเจสุํฯ ",
"pli-tv-kd16:20.2.4":	"“น, ภิกฺขเว, ปริกมฺมกตาย ภูมิยา นิฏฺฐุภิตพฺพํฯ ",
"pli-tv-kd16:20.2.5":	"โย นิฏฺฐุเภยฺย, อาปตฺติ ทุกฺกฏสฺสฯ ",
"pli-tv-kd16:20.2.6":	"อนุชานามิ, ภิกฺขเว, เขฬมลฺลกนฺ”ติฯ ",
"pli-tv-kd16:20.2.7":	"เตน โข ปน สมเยน มญฺจปาทาปิ ปีฐปาทาปิ ปริกมฺมกตํ ภูมึ วิลิขนฺติฯ ",
"pli-tv-kd16:20.2.8":	"ภควโต เอตมตฺถํ อาโรเจสุํฯ ",
"pli-tv-kd16:20.2.9":	"“อนุชานามิ, ภิกฺขเว, โจฬเกน ปลิเวเฐตุนฺ”ติฯ ",
"pli-tv-kd16:20.2.10":	"เตน โข ปน สมเยน ภิกฺขู ปริกมฺมกตํ ภิตฺตึ อปเสฺสนฺติฯ ",
"pli-tv-kd16:20.2.11":	"วณฺโณ ทุสฺสติฯ ",
"pli-tv-kd16:20.2.12":	"ภควโต เอตมตฺถํ อาโรเจสุํฯ ",
"pli-tv-kd16:20.2.13":	"“น, ภิกฺขเว, ปริกมฺมกตา ภิตฺติ อปเสฺสตพฺพาฯ ",
"pli-tv-kd16:20.2.14":	"โย อปเสฺสยฺย, อาปตฺติ ทุกฺกฏสฺสฯ ",
"pli-tv-kd16:20.2.15":	"อนุชานามิ, ภิกฺขเว, อปเสฺสนผลกนฺ”ติฯ ",
"pli-tv-kd16:20.2.16":	"อปเสฺสนผลกํ เหฏฺฐโต ภูมึ วิลิขติ, อุปริโต ภิตฺติญฺจฯ ",
"pli-tv-kd16:20.2.17":	"ภควโต เอตมตฺถํ อาโรเจสุํฯ ",
"pli-tv-kd16:20.2.18":	"“อนุชานามิ, ภิกฺขเว, เหฏฺฐโต จ อุปริโต จ โจฬเกน ปลิเวเฐตุนฺ”ติฯ ",
"pli-tv-kd16:20.2.19":	"เตน โข ปน สมเยน ภิกฺขู โธตปาทกา นิปชฺชิตุํ กุกฺกุจฺจายนฺติฯ ",
"pli-tv-kd16:20.2.20":	"ภควโต เอตมตฺถํ อาโรเจสุํฯ ",
"pli-tv-kd16:20.2.21":	"“อนุชานามิ, ภิกฺขเว, ปจฺจตฺถริตฺวา นิปชฺชิตุนฺ”ติฯ ",
"pli-tv-kd16:21.1.0":	"๓ฯ๕ฯ สงฺฆภตฺตาทิอนุชานน ",
"pli-tv-kd16:21.1.1":	"อถ โข ภควา อาฬวิยํ ยถาภิรนฺตํ วิหริตฺวา เยน ราชคหํ เตน จาริกํ ปกฺกามิฯ ",
"pli-tv-kd16:21.1.2":	"อนุปุพฺเพน จาริกํ จรมาโน เยน ราชคหํ ตทวสริฯ ",
"pli-tv-kd16:21.1.3":	"ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
"pli-tv-kd16:21.1.4":	"เตน โข ปน สมเยน ราชคหํ ทุพฺภิกฺขํ โหติฯ ",
"pli-tv-kd16:21.1.5":	"มนุสฺสา น สกฺโกนฺติ สงฺฆภตฺตํ กาตุํ; ",
"pli-tv-kd16:21.1.6":	"อิจฺฉนฺติ อุทฺเทสภตฺตํ นิมนฺตนํ สลากภตฺตํ ปกฺขิกํ อุโปสถิกํ ปาฏิปทิกํ กาตุํฯ ",
"pli-tv-kd16:21.1.7":	"ภควโต เอตมตฺถํ อาโรเจสุํฯ ",
"pli-tv-kd16:21.1.8":	"“อนุชานามิ, ภิกฺขเว, สงฺฆภตฺตํ อุทฺเทสภตฺตํ นิมนฺตนํ สลากภตฺตํ ปกฺขิกํ อุโปสถิกํ ปาฏิปทิกนฺ”ติฯ ",
"pli-tv-kd16:21.1.9.0":	"๓ฯ๖ฯ ภตฺตุทฺเทสกสมฺมุติ ",
"pli-tv-kd16:21.1.9.1":	"เตน โข ปน สมเยน ฉพฺพคฺคิยา ภิกฺขู อตฺตโน วรภตฺตานิ คเหตฺวา ลามกานิ ภตฺตานิ ภิกฺขูนํ เทนฺติฯ ",
"pli-tv-kd16:21.1.10":	"ภควโต เอตมตฺถํ อาโรเจสุํฯ ",
"pli-tv-kd16:21.1.11":	"“อนุชานามิ, ภิกฺขเว, ปญฺจหงฺเคหิ สมนฺนาคตํ ภิกฺขุํ ภตฺตุทฺเทสกํ สมฺมนฺนิตุํ—",
"pli-tv-kd16:21.1.12":	"โย น ฉนฺทาคตึ คจฺเฉยฺย, น โทสาคตึ คจฺเฉยฺย, น โมหาคตึ คจฺเฉยฺย, น ภยาคตึ คจฺเฉยฺย, อุทฺทิฏฺฐานุทฺทิฏฺฐญฺจ ชาเนยฺยฯ ",
"pli-tv-kd16:21.1.13":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd16:21.1.14":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd16:21.1.15":	"‘สุณาตุ เม, ภนฺเต, สงฺโฆฯ ",
"pli-tv-kd16:21.1.16":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุํ ภตฺตุทฺเทสกํ สมฺมนฺเนยฺยฯ ",
"pli-tv-kd16:21.1.17":	"เอสา ญตฺติฯ ",
"pli-tv-kd16:21.1.18":	"สุณาตุ เม, ภนฺเต, สงฺโฆฯ ",
"pli-tv-kd16:21.1.19":	"สงฺโฆ อิตฺถนฺนามํ ภิกฺขุํ ภตฺตุทฺเทสกํ สมฺมนฺนติฯ ",
"pli-tv-kd16:21.1.20":	"ยสฺสายสฺมโต ขมติ อิตฺถนฺนามสฺส ภิกฺขุโน ภตฺตุทฺเทสกสฺส สมฺมุติ, โส ตุณฺหสฺส; ",
"pli-tv-kd16:21.1.21":	"ยสฺส นกฺขมติ, โส ภาเสยฺยฯ ",
"pli-tv-kd16:21.1.22":	"สมฺมโต สงฺเฆน อิตฺถนฺนาโม ภิกฺขุ ภตฺตุทฺเทสโกฯ ",
"pli-tv-kd16:21.1.23":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd16:21.1.24":	"อถ โข ภตฺตุทฺเทสกานํ ภิกฺขูนํ เอตทโหสิ—",
"pli-tv-kd16:21.1.25":	"“กถํ นุ โข ภตฺตํ อุทฺทิสิตพฺพนฺ”ติ? ",
"pli-tv-kd16:21.1.26":	"ภควโต เอตมตฺถํ อาโรเจสุํฯ ",
"pli-tv-kd16:21.1.27":	"“อนุชานามิ, ภิกฺขเว, สลากาย วา ปฏฺฏิกาย วา อุปนิพนฺธิตฺวา โอปุญฺชิตฺวา ภตฺตํ อุทฺทิสิตุนฺ”ติฯ ",
"pli-tv-kd16:21.2.0":	"๓ฯ๗ฯ เสนาสนปญฺญาปกาทิสมฺมุติ ",
"pli-tv-kd16:21.2.1":	"เตน โข ปน สมเยน สงฺฆสฺส เสนาสนปญฺญาปโก น โหติ …เป… ",
"pli-tv-kd16:21.2.2":	"ภณฺฑาคาริโก น โหติ …เป… ",
"pli-tv-kd16:21.2.3":	"จีวรปฺปฏิคฺคาหโก น โหติ …เป… ",
"pli-tv-kd16:21.2.4":	"จีวรภาชโก น โหติ …เป… ",
"pli-tv-kd16:21.2.5":	"ยาคุภาชโก น โหติ …เป… ",
"pli-tv-kd16:21.2.6":	"ผลภาชโก น โหติ …เป… ",
"pli-tv-kd16:21.2.7":	"ขชฺชกภาชโก น โหติฯ ",
"pli-tv-kd16:21.2.8":	"ขชฺชกํ อภาชิยมานํ นสฺสติฯ ",
"pli-tv-kd16:21.2.9":	"ภควโต เอตมตฺถํ อาโรเจสุํฯ ",
"pli-tv-kd16:21.2.10":	"“อนุชานามิ, ภิกฺขเว, ปญฺจหงฺเคหิ สมนฺนาคตํ ภิกฺขุํ ขชฺชกภาชกํ สมฺมนฺนิตุํ—",
"pli-tv-kd16:21.2.11":	"โย น ฉนฺทาคตึ คจฺเฉยฺย, น โทสาคตึ คจฺเฉยฺย, น โมหาคตึ คจฺเฉยฺย, น ภยาคตึ คจฺเฉยฺย, ภาชิตาภาชิตญฺจ ชาเนยฺยฯ ",
"pli-tv-kd16:21.2.12":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd16:21.2.13":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd16:21.2.14":	"‘สุณาตุ เม, ภนฺเต, สงฺโฆฯ ",
"pli-tv-kd16:21.2.15":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุํ ขชฺชกภาชกํ สมฺมนฺเนยฺยฯ ",
"pli-tv-kd16:21.2.16":	"เอสา ญตฺติฯ ",
"pli-tv-kd16:21.2.17":	"สุณาตุ เม, ภนฺเต, สงฺโฆฯ ",
"pli-tv-kd16:21.2.18":	"สงฺโฆ อิตฺถนฺนามํ ภิกฺขุํ ขชฺชกภาชกํ สมฺมนฺนติฯ ",
"pli-tv-kd16:21.2.19":	"ยสฺสายสฺมโต ขมติ อิตฺถนฺนามสฺส ภิกฺขุโน ขชฺชกภาชกสฺส สมฺมุติ, โส ตุณฺหสฺส; ",
"pli-tv-kd16:21.2.20":	"ยสฺส นกฺขมติ, โส ภาเสยฺยฯ ",
"pli-tv-kd16:21.2.21":	"สมฺมโต สงฺเฆน อิตฺถนฺนาโม ภิกฺขุ ขชฺชกภาชโกฯ ",
"pli-tv-kd16:21.2.22":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd16:21.3.0":	"๓ฯ๘ฯ อปฺปมตฺตกวิสฺสชฺชกสมฺมุติ ",
"pli-tv-kd16:21.3.1":	"เตน โข ปน สมเยน สงฺฆสฺส ภณฺฑาคาเร อปฺปมตฺตโก ปริกฺขาโร อุปฺปนฺโน โหติฯ ",
"pli-tv-kd16:21.3.2":	"ภควโต เอตมตฺถํ อาโรเจสุํฯ ",
"pli-tv-kd16:21.3.3":	"“อนุชานามิ, ภิกฺขเว, ปญฺจหงฺเคหิ สมนฺนาคตํ ภิกฺขุํ อปฺปมตฺตกวิสฺสชฺชกํ สมฺมนฺนิตุํ—",
"pli-tv-kd16:21.3.4":	"โย น ฉนฺทาคตึ คจฺเฉยฺย, น โทสาคตึ คจฺเฉยฺย, น โมหาคตึ คจฺเฉยฺย, น ภยาคตึ คจฺเฉยฺย, วิสฺสชฺชิตาวิสฺสชฺชิตญฺจ ชาเนยฺยฯ ",
"pli-tv-kd16:21.3.5":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd16:21.3.6":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd16:21.3.7":	"‘สุณาตุ เม, ภนฺเต, สงฺโฆฯ ",
"pli-tv-kd16:21.3.8":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุํ อปฺปมตฺตกวิสฺสชฺชกํ สมฺมนฺเนยฺยฯ ",
"pli-tv-kd16:21.3.9":	"เอสา ญตฺติฯ ",
"pli-tv-kd16:21.3.10":	"สุณาตุ เม, ภนฺเต, สงฺโฆฯ ",
"pli-tv-kd16:21.3.11":	"สงฺโฆ อิตฺถนฺนามํ ภิกฺขุํ อปฺปมตฺตกวิสฺสชฺชกํ สมฺมนฺนติฯ ",
"pli-tv-kd16:21.3.12":	"ยสฺสายสฺมโต ขมติ อิตฺถนฺนามสฺส ภิกฺขุโน อปฺปมตฺตกวิสฺสชฺชกสฺส สมฺมุติ, โส ตุณฺหสฺส; ",
"pli-tv-kd16:21.3.13":	"ยสฺส นกฺขมติ, โส ภาเสยฺยฯ ",
"pli-tv-kd16:21.3.14":	"สมฺมโต สงฺเฆน อิตฺถนฺนาโม ภิกฺขุ อปฺปมตฺตกวิสฺสชฺชโกฯ ",
"pli-tv-kd16:21.3.15":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd16:21.3.16":	"เตน อปฺปมตฺตกวิสฺสชฺชเกน ภิกฺขุนา เอกา สูจิ ทาตพฺพา, สตฺถกํ ทาตพฺพํ, อุปาหนา ทาตพฺพา, กายพนฺธนํ ทาตพฺพํ, อํสพทฺธโก ทาตพฺโพ, ปริสฺสาวนํ ทาตพฺพํ, ธมฺมกรโณ ทาตพฺโพ, กุสิ ทาตพฺพา, อฑฺฒกุสิ ทาตพฺพา, มณฺฑลํ ทาตพฺพํ, อฑฺฒมณฺฑลํ ทาตพฺพํ, อนุวาโต ทาตพฺโพ, ปริภณฺฑํ ทาตพฺพํฯ ",
"pli-tv-kd16:21.3.17":	"สเจ โหติ สงฺฆสฺส สปฺปิ วา เตลํ วา มธุ วา ผาณิตํ วา, สกึ ปฏิสายิตุํ ทาตพฺพํฯ ",
"pli-tv-kd16:21.3.18":	"สเจ ปุนปิ อตฺโถ โหติ, ปุนปิ ทาตพฺพํฯ ",
"pli-tv-kd16:21.3.19.0":	"๓ฯ๙ฯ สาฏิยคฺคาหาปกาทิสมฺมุติ ",
"pli-tv-kd16:21.3.19.1":	"เตน โข ปน สมเยน สงฺฆสฺส สาฏิยคฺคาหาปโก น โหติ …เป… ",
"pli-tv-kd16:21.3.20":	"ปตฺตคฺคาหาปโก น โหติ …เป… ",
"pli-tv-kd16:21.3.21":	"อารามิกเปสโก น โหติ …เป… ",
"pli-tv-kd16:21.3.22":	"สามเณรเปสโก น โหติฯ ",
"pli-tv-kd16:21.3.23":	"สามเณรา อเปสิยมานา กมฺมํ น กโรนฺติฯ ",
"pli-tv-kd16:21.3.24":	"ภควโต เอตมตฺถํ อาโรเจสุํฯ ",
"pli-tv-kd16:21.3.25":	"“อนุชานามิ, ภิกฺขเว, ปญฺจหงฺเคหิ สมนฺนาคตํ ภิกฺขุํ สามเณรเปสกํ สมฺมนฺนิตุํ—",
"pli-tv-kd16:21.3.26":	"โย น ฉนฺทาคตึ คจฺเฉยฺย, น โทสาคตึ คจฺเฉยฺย, น โมหาคตึ คจฺเฉยฺย, น ภยาคตึ คจฺเฉยฺย, เปสิตาเปสิตญฺจ ชาเนยฺยฯ ",
"pli-tv-kd16:21.3.27":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd16:21.3.28":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd16:21.3.29":	"‘สุณาตุ เม, ภนฺเต, สงฺโฆฯ ",
"pli-tv-kd16:21.3.30":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุํ สามเณรเปสกํ สมฺมนฺเนยฺยฯ ",
"pli-tv-kd16:21.3.31":	"เอสา ญตฺติฯ ",
"pli-tv-kd16:21.3.32":	"สุณาตุ เม, ภนฺเต, สงฺโฆฯ ",
"pli-tv-kd16:21.3.33":	"สงฺโฆ อิตฺถนฺนามํ ภิกฺขุํ สามเณรเปสกํ สมฺมนฺนติฯ ",
"pli-tv-kd16:21.3.34":	"ยสฺสายสฺมโต ขมติ อิตฺถนฺนามสฺส ภิกฺขุโน สามเณรเปสกสฺส สมฺมุติ, โส ตุณฺหสฺส; ",
"pli-tv-kd16:21.3.35":	"ยสฺส นกฺขมติ, โส ภาเสยฺยฯ ",
"pli-tv-kd16:21.3.36":	"สมฺมโต สงฺเฆน อิตฺถนฺนาโม ภิกฺขุ สามเณรเปสโกฯ ",
"pli-tv-kd16:21.3.37":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd16:21.3.38":	"ตติยภาณวาโร นิฏฺฐิโตฯ ",
"pli-tv-kd16:21.3.39":	"เสนาสนกฺขนฺธโก ฉฏฺโฐฯ ",
"pli-tv-kd16:21.3.40":	"ตสฺสุทฺทานํ ",
"pli-tv-kd16:21.3.41":	"วิหารํ พุทฺธเสฏฺเฐน, ",
"pli-tv-kd16:21.3.42":	"อปญฺญตฺตํ ตทา อหุ; ",
"pli-tv-kd16:21.3.43":	"ตหํ ตหํ นิกฺขมนฺติ, ",
"pli-tv-kd16:21.3.44":	"วาสา เต ชินสาวกาฯ ",
"pli-tv-kd16:21.3.45":	"เสฏฺฐี คหปติ ทิสฺวา, ",
"pli-tv-kd16:21.3.46":	"ภิกฺขูนํ อิทมพฺรวิ; ",
"pli-tv-kd16:21.3.47":	"การาเปยฺยํ วเสยฺยาถ, ",
"pli-tv-kd16:21.3.48":	"ปฏิปุจฺฉึสุ นายกํฯ ",
"pli-tv-kd16:21.3.49":	"วิหารํ อฑฺฒโยคญฺจ, ",
"pli-tv-kd16:21.3.50":	"ปาสาทํ หมฺมิยํ คุหํ; ",
"pli-tv-kd16:21.3.51":	"ปญฺจเลณํ อนุญฺญาสิ, ",
"pli-tv-kd16:21.3.52":	"วิหาเร เสฏฺฐิ การยิฯ ",
"pli-tv-kd16:21.3.53":	"ชโน วิหารํ กาเรติ, ",
"pli-tv-kd16:21.3.54":	"อกวาฏํ อสํวุตํ; ",
"pli-tv-kd16:21.3.55":	"กวาฏํ ปิฏฺฐสงฺฆาฏํ, ",
"pli-tv-kd16:21.3.56":	"อุทุกฺขลญฺจ อุตฺตริฯ ",
"pli-tv-kd16:21.3.57":	"อาวิญฺฉนจฺฉิทฺทํ รชฺชุํ, ",
"pli-tv-kd16:21.3.58":	"วฏฺฏิญฺจ กปิสีสกํ; ",
"pli-tv-kd16:21.3.59":	"สูจิฆฏิตาฬจฺฉิทฺทํ, ",
"pli-tv-kd16:21.3.60":	"โลหกฏฺฐวิสาณกํฯ ",
"pli-tv-kd16:21.3.61":	"ยนฺตกํ สูจิกญฺเจว, ",
"pli-tv-kd16:21.3.62":	"ฉทนํ อุลฺลิตฺตาวลิตฺตํ; ",
"pli-tv-kd16:21.3.63":	"เวทิชาลสลากญฺจ, ",
"pli-tv-kd16:21.3.64":	"จกฺกลิ สนฺถเรน จฯ ",
"pli-tv-kd16:21.3.65":	"มิฑฺฒิ พิทลมญฺจญฺจ, ",
"pli-tv-kd16:21.3.66":	"โสสานิกมสารโก; ",
"pli-tv-kd16:21.3.67":	"พุนฺทิกุฬิรปาทญฺจ, ",
"pli-tv-kd16:21.3.68":	"อาหจฺจาสนฺทิ อุจฺจเกฯ ",
"pli-tv-kd16:21.3.69":	"สตฺตงฺโค จ ภทฺทปีฐํ, ",
"pli-tv-kd16:21.3.70":	"ปีฐเกฬกปาทกํ; ",
"pli-tv-kd16:21.3.71":	"อามลาผลกา โกจฺฉา, ",
"pli-tv-kd16:21.3.72":	"ปลาลปีฐเมว จฯ ",
"pli-tv-kd16:21.3.73":	"อุจฺจาหิปฏิปาทกา, ",
"pli-tv-kd16:21.3.74":	"อฏฺฐงฺคุลิ จ ปาทกา; ",
"pli-tv-kd16:21.3.75":	"สุตฺตํ อฏฺฐปทํ โจฬํ, ",
"pli-tv-kd16:21.3.76":	"ตูลิกํ อฑฺฒกายิกํฯ ",
"pli-tv-kd16:21.3.77":	"คิรคฺโค ภิสิโย จาปิ, ",
"pli-tv-kd16:21.3.78":	"ทุสฺสํ เสนาสนมฺปิ จ; ",
"pli-tv-kd16:21.3.79":	"โอนทฺธํ เหฏฺฐา ปตติ, ",
"pli-tv-kd16:21.3.80":	"อุปฺปาเฏตฺวา หรนฺติ จฯ ",
"pli-tv-kd16:21.3.81":	"ภตฺติญฺจ หตฺถภตฺติญฺจ, ",
"pli-tv-kd16:21.3.82":	"อนุญฺญาสิ ตถาคโต; ",
"pli-tv-kd16:21.3.83":	"ติตฺถิยา วิหาเร จาปิ, ",
"pli-tv-kd16:21.3.84":	"ถุสํ สณฺหญฺจ มตฺติกาฯ ",
"pli-tv-kd16:21.3.85":	"อิกฺกาสํ ปาณิกํ กุณฺฑํ, ",
"pli-tv-kd16:21.3.86":	"สาสปํ สิตฺถเตลกํ; ",
"pli-tv-kd16:21.3.87":	"อุสฺสนฺเน ปจฺจุทฺธริตุํ, ",
"pli-tv-kd16:21.3.88":	"ผรุสํ คณฺฑุมตฺติกํฯ ",
"pli-tv-kd16:21.3.89":	"อิกฺกาสํ ปฏิภานญฺจ, ",
"pli-tv-kd16:21.3.90":	"นีจา จโย จ อารุหํ; ",
"pli-tv-kd16:21.3.91":	"ปริปตนฺติ อาฬกา, ",
"pli-tv-kd16:21.3.92":	"อฑฺฒกุฏฺฏํ ตโย ปุนฯ ",
"pli-tv-kd16:21.3.93":	"ขุทฺทเก กุฏฺฏปาโท จ, ",
"pli-tv-kd16:21.3.94":	"โอวสฺสติ สรํ ขิลํ; ",
"pli-tv-kd16:21.3.95":	"จีวรวํสํ รชฺชุญฺจ, ",
"pli-tv-kd16:21.3.96":	"อาฬินฺทํ กิฏิเกน จฯ ",
"pli-tv-kd16:21.3.97":	"อาลมฺพนํ ติณจุณฺณํ, ",
"pli-tv-kd16:21.3.98":	"เหฏฺฐามคฺเค นยํ กเร; ",
"pli-tv-kd16:21.3.99":	"อชฺโฌกาเส โอตปฺปติ, ",
"pli-tv-kd16:21.3.100":	"สาลํ เหฏฺฐา จ ภาชนํฯ ",
"pli-tv-kd16:21.3.101":	"วิหาโร โกฏฺฐโก เจว, ",
"pli-tv-kd16:21.3.102":	"ปริเวณคฺคิสาลกํ; ",
"pli-tv-kd16:21.3.103":	"อาราเม จ ปุน โกฏฺเฐ, ",
"pli-tv-kd16:21.3.104":	"เหฏฺฐญฺเญว นยํ กเรฯ ",
"pli-tv-kd16:21.3.105":	"สุธํ อนาถปิณฺฑิ จ, ",
"pli-tv-kd16:21.3.106":	"สทฺโธ สีตวนํ อคา; ",
"pli-tv-kd16:21.3.107":	"ทิฏฺฐธมฺโม นิมนฺเตสิ, ",
"pli-tv-kd16:21.3.108":	"สห สงฺเฆน นายกํฯ ",
"pli-tv-kd16:21.3.109":	"อาณาเปสนฺตรามคฺเค, ",
"pli-tv-kd16:21.3.110":	"อารามํ การยี คโณ; ",
"pli-tv-kd16:21.3.111":	"เวสาลิยํ นวกมฺมํ, ",
"pli-tv-kd16:21.3.112":	"ปุรโต จ ปริคฺคหิฯ ",
"pli-tv-kd16:21.3.113":	"โก อรหติ ภตฺตคฺเค, ",
"pli-tv-kd16:21.3.114":	"ติตฺติรญฺจ อวนฺทิยา; ",
"pli-tv-kd16:21.3.115":	"ปริคฺคหิตนฺตรฆรา, ",
"pli-tv-kd16:21.3.116":	"ตูโล สาวตฺถิ โอสริฯ ",
"pli-tv-kd16:21.3.117":	"ปติฏฺฐาเปสิ อารามํ, ",
"pli-tv-kd16:21.3.118":	"ภตฺตคฺเค จ โกลาหลํ; ",
"pli-tv-kd16:21.3.119":	"คิลานา วรเสยฺยา จ, ",
"pli-tv-kd16:21.3.120":	"เลสา สตฺตรสา ตหึฯ ",
"pli-tv-kd16:21.3.121":	"เกน นุ โข กถํ นุ โข, ",
"pli-tv-kd16:21.3.122":	"วิหารคฺเคน ภาชยิ; ",
"pli-tv-kd16:21.3.123":	"ปริเวณํ อนุภาคญฺจ, ",
"pli-tv-kd16:21.3.124":	"อกามา ภาคํ โน ทเทฯ ",
"pli-tv-kd16:21.3.125":	"นิสฺสีมํ สพฺพกาลญฺจ, ",
"pli-tv-kd16:21.3.126":	"คาหา เสนาสเน ตโย; ",
"pli-tv-kd16:21.3.127":	"อุปนนฺโท จ วณฺเณสิ, ",
"pli-tv-kd16:21.3.128":	"ฐิตกา สมกาสนาฯ ",
"pli-tv-kd16:21.3.129":	"สมานาสนิกา ภินฺทึสุ, ",
"pli-tv-kd16:21.3.130":	"ติวคฺคา จ ทุวคฺคิกํ; ",
"pli-tv-kd16:21.3.131":	"อสมานาสนิกา ทีฆํ, ",
"pli-tv-kd16:21.3.132":	"สาฬินฺทํ ปริภุญฺชิตุํฯ ",
"pli-tv-kd16:21.3.133":	"อยฺยิกา จ อวิทูเร, ",
"pli-tv-kd16:21.3.134":	"ภาชิตญฺจ กีฏาคิเร; ",
"pli-tv-kd16:21.3.135":	"อาฬวี ปิณฺฑกกุฏฺเฏหิ, ",
"pli-tv-kd16:21.3.136":	"ทฺวารอคฺคฬวฏฺฏิกาฯ ",
"pli-tv-kd16:21.3.137":	"อาโลกเสตกาฬญฺจ, ",
"pli-tv-kd16:21.3.138":	"เครุฉาทนพนฺธนา; ",
"pli-tv-kd16:21.3.139":	"ภณฺฑิขณฺฑปริภณฺฑํ, ",
"pli-tv-kd16:21.3.140":	"วีส ตึสา จ กาลิกาฯ ",
"pli-tv-kd16:21.3.141":	"โอสิเต อกตํ วิปฺปํ, ",
"pli-tv-kd16:21.3.142":	"ขุทฺเท ฉปฺปญฺจวสฺสิกํ; ",
"pli-tv-kd16:21.3.143":	"อฑฺฒโยเค จ สตฺตฏฺฐ, ",
"pli-tv-kd16:21.3.144":	"มหเลฺล ทส ทฺวาทสฯ ",
"pli-tv-kd16:21.3.145":	"สพฺพํ วิหารํ เอกสฺส, ",
"pli-tv-kd16:21.3.146":	"อญฺญํ วาเสนฺติ สงฺฆิกํ; ",
"pli-tv-kd16:21.3.147":	"นิสฺสีมํ สพฺพกาลญฺจ, ",
"pli-tv-kd16:21.3.148":	"ปกฺกมิ วิพฺภมนฺติ จฯ ",
"pli-tv-kd16:21.3.149":	"กาลญฺจ สามเณรญฺจ, ",
"pli-tv-kd16:21.3.150":	"สิกฺขาปจฺจกฺขอนฺติมํ; ",
"pli-tv-kd16:21.3.151":	"อุมฺมตฺตขิตฺตจิตฺตา จ, ",
"pli-tv-kd16:21.3.152":	"เวทนาปตฺติทสฺสนาฯ ",
"pli-tv-kd16:21.3.153":	"อปฺปฏิกมฺมทิฏฺฐิยา, ",
"pli-tv-kd16:21.3.154":	"ปณฺฑกา เถยฺยติตฺถิยา; ",
"pli-tv-kd16:21.3.155":	"ติรจฺฉานมาตุปิตุ, ",
"pli-tv-kd16:21.3.156":	"อรหนฺตา จ ทูสกาฯ ",
"pli-tv-kd16:21.3.157":	"เภทกา โลหิตุปฺปาทา, ",
"pli-tv-kd16:21.3.158":	"อุภโต จาปิ พฺยญฺชนกา; ",
"pli-tv-kd16:21.3.159":	"มา สงฺฆสฺส ปริหายิ, ",
"pli-tv-kd16:21.3.160":	"กมฺมํ อญฺญสฺส ทาตเวฯ ",
"pli-tv-kd16:21.3.161":	"วิปฺปกเต จ อญฺญสฺส, ",
"pli-tv-kd16:21.3.162":	"กเต ตเสฺสว ปกฺกเม; ",
"pli-tv-kd16:21.3.163":	"วิพฺภมติ กาลงฺกโต, ",
"pli-tv-kd16:21.3.164":	"สามเณโร จ ชายติฯ ",
"pli-tv-kd16:21.3.165":	"ปจฺจกฺขาโต จ สิกฺขาย, ",
"pli-tv-kd16:21.3.166":	"อนฺติมชฺฌาปนฺนโก ยทิ; ",
"pli-tv-kd16:21.3.167":	"สงฺโฆว สามิโก โหติ, ",
"pli-tv-kd16:21.3.168":	"อุมฺมตฺตขิตฺตเวทนาฯ ",
"pli-tv-kd16:21.3.169":	"อทสฺสนาปฺปฏิกมฺเม, ",
"pli-tv-kd16:21.3.170":	"ทิฏฺฐิ ตเสฺสว โหติ ตํ; ",
"pli-tv-kd16:21.3.171":	"ปณฺฑโก เถยฺยติตฺถี จ, ",
"pli-tv-kd16:21.3.172":	"ติรจฺฉานมาตุเปตฺติกํฯ ",
"pli-tv-kd16:21.3.173":	"ฆาตโก ทูสโก จาปิ, ",
"pli-tv-kd16:21.3.174":	"เภทโลหิตพฺยญฺชนา; ",
"pli-tv-kd16:21.3.175":	"ปฏิชานาติ ยทิ โส, ",
"pli-tv-kd16:21.3.176":	"สงฺโฆว โหติ สามิโกฯ ",
"pli-tv-kd16:21.3.177":	"หรนฺตญฺญตฺร กุกฺกุจฺจํ, ",
"pli-tv-kd16:21.3.178":	"อุนฺทฺริยติ จ กมฺพลํ; ",
"pli-tv-kd16:21.3.179":	"ทุสฺสญฺจ จมฺมจกฺกลี, ",
"pli-tv-kd16:21.3.180":	"โจฬกํ อกฺกมนฺติ จฯ ",
"pli-tv-kd16:21.3.181":	"อลฺลา อุปาหนานิฏฺฐุ, ",
"pli-tv-kd16:21.3.182":	"ลิขนฺติ อปเสฺสนฺติ จ; ",
"pli-tv-kd16:21.3.183":	"อปเสฺสนํ ลิขเตว, ",
"pli-tv-kd16:21.3.184":	"โธตปจฺจตฺถเรน จฯ ",
"pli-tv-kd16:21.3.185":	"ราชคเห น สกฺโกนฺติ, ",
"pli-tv-kd16:21.3.186":	"ลามกํ ภตฺตุทฺเทสกํ; ",
"pli-tv-kd16:21.3.187":	"กถํ นุ โข ปญฺญาปกํ, ",
"pli-tv-kd16:21.3.188":	"ภณฺฑาคาริกสมฺมุติฯ ",
"pli-tv-kd16:21.3.189":	"ปฏิคฺคาหภาชโก จาปิ, ",
"pli-tv-kd16:21.3.190":	"ยาคุ จ ผลภาชโก; ",
"pli-tv-kd16:21.3.191":	"ขชฺชกภาชโก เจว, ",
"pli-tv-kd16:21.3.192":	"อปฺปมตฺตกวิสฺสชฺเชฯ ",
"pli-tv-kd16:21.3.193":	"สาฏิยคฺคาหาปโก เจว, ",
"pli-tv-kd16:21.3.194":	"ตเถว ปตฺตคฺคาหโก; ",
"pli-tv-kd16:21.3.195":	"อารามิกสามเณร, ",
"pli-tv-kd16:21.3.196":	"เปสกสฺส จ สมฺมุติฯ ",
"pli-tv-kd16:21.3.197":	"สพฺพาภิภู โลกวิทู, ",
"pli-tv-kd16:21.3.198":	"หิตจิตฺโต วินายโก; ",
"pli-tv-kd16:21.3.199":	"เลณตฺถญฺจ สุขตฺถญฺจ, ",
"pli-tv-kd16:21.3.200":	"ฌายิตุญฺจ วิปสฺสิตุนฺติฯ ",
"pli-tv-kd16:21.3.201":	"เสนาสนกฺขนฺธโก นิฏฺฐิโตฯ "
}	
