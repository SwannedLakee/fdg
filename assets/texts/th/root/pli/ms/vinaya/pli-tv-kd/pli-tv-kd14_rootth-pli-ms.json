{	
"pli-tv-kd14:0.1":	"เถรวาท วินยปิฏก ",
"pli-tv-kd14:0.2":	"จูฬวคฺค ",
"pli-tv-kd14:0.3":	"๑๔ฯ สมถกฺขนฺธก ",
"pli-tv-kd14:0.4":	"๑ฯ สมฺมุขาวินย ",
"pli-tv-kd14:1.1.1":	"เตน สมเยน พุทฺโธ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
"pli-tv-kd14:1.1.2":	"เตน โข ปน สมเยน ฉพฺพคฺคิยา ภิกฺขู อสมฺมุขีภูตานํ ภิกฺขูนํ กมฺมานิ กโรนฺติ—",
"pli-tv-kd14:1.1.3":	"ตชฺชนียมฺปิ, นิยสฺสมฺปิ, ปพฺพาชนียมฺปิ, ปฏิสารณียมฺปิ, อุกฺเขปนียมฺปิฯ ",
"pli-tv-kd14:1.1.4":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd14:1.1.5":	"“กถญฺหิ นาม ฉพฺพคฺคิยา ภิกฺขู อสมฺมุขีภูตานํ ภิกฺขูนํ กมฺมานิ กริสฺสนฺติ—",
"pli-tv-kd14:1.1.6":	"ตชฺชนียมฺปิ, นิยสฺสมฺปิ, ปพฺพาชนียมฺปิ, ปฏิสารณียมฺปิ, อุกฺเขปนียมฺปี”ติฯ ",
"pli-tv-kd14:1.1.7":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd14:1.1.8":	"“สจฺจํ กิร, ภิกฺขเว, ฉพฺพคฺคิยา ภิกฺขู อสมฺมุขีภูตานํ ภิกฺขูนํ กมฺมานิ กโรนฺติ—",
"pli-tv-kd14:1.1.9":	"ตชฺชนียมฺปิ, นิยสฺสมฺปิ, ปพฺพาชนียมฺปิ, ปฏิสารณียมฺปิ, อุกฺเขปนียมฺปี”ติ? ",
"pli-tv-kd14:1.1.10":	"“สจฺจํ, ภควา”ติฯ ",
"pli-tv-kd14:1.1.11":	"วิครหิ พุทฺโธ ภควา—",
"pli-tv-kd14:1.1.12":	"“อนนุจฺฉวิกํ, ภิกฺขเว, เตสํ โมฆปุริสานํ อนนุโลมิกํ อปฺปติรูปํ อสฺสามณกํ อกปฺปิยํ อกรณียํฯ ",
"pli-tv-kd14:1.1.13":	"กถญฺหิ นาม เต, ภิกฺขเว, โมฆปุริสา อสมฺมุขีภูตานํ ภิกฺขูนํ กมฺมานิ กริสฺสนฺติ—",
"pli-tv-kd14:1.1.14":	"ตชฺชนียมฺปิ, นิยสฺสมฺปิ, ปพฺพาชนียมฺปิ, ปฏิสารณียมฺปิ, อุกฺเขปนียมฺปิฯ ",
"pli-tv-kd14:1.1.15":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd14:1.1.16":	"วิครหิตฺวา …เป… ",
"pli-tv-kd14:1.1.17":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd14:1.1.18":	"“น, ภิกฺขเว, อสมฺมุขีภูตานํ ภิกฺขูนํ กมฺมํ กาตพฺพํ—",
"pli-tv-kd14:1.1.19":	"ตชฺชนียํ วา, นิยสฺสํ วา, ปพฺพาชนียํ วา, ปฏิสารณียํ วา, อุกฺเขปนียํ วาฯ ",
"pli-tv-kd14:1.1.20":	"โย กเรยฺย, อาปตฺติ ทุกฺกฏสฺสฯ ",
"pli-tv-kd14:1.1.21":	"อธมฺมวาที ปุคฺคโล อธมฺมวาที สมฺพหุลา อธมฺมวาที สงฺโฆฯ ",
"pli-tv-kd14:1.1.22":	"ธมฺมวาที ปุคฺคโล ธมฺมวาที สมฺพหุลา ธมฺมวาที สงฺโฆฯ ",
"pli-tv-kd14:2.1.0":	"๑ฯ๑ฯ กณฺหปกฺขนวก ",
"pli-tv-kd14:2.1.1":	"อธมฺมวาที ปุคฺคโล ธมฺมวาทึ ปุคฺคลํ สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:2.1.2":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:2.1.3":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.4":	"อธมฺมวาที ปุคฺคโล ธมฺมวาที สมฺพหุเล สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:2.1.5":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd14:2.1.6":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.7":	"อธมฺมวาที ปุคฺคโล ธมฺมวาทึ สงฺฆํ สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:2.1.8":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:2.1.9":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.10":	"อธมฺมวาที สมฺพหุลา ธมฺมวาทึ ปุคฺคลํ สญฺญาเปนฺติ นิชฺฌาเปนฺติ เปกฺเขนฺติ อนุเปกฺเขนฺติ ทเสฺสนฺติ อนุทเสฺสนฺติ—",
"pli-tv-kd14:2.1.11":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:2.1.12":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.13":	"อธมฺมวาที สมฺพหุลา ธมฺมวาที สมฺพหุเล สญฺญาเปนฺติ นิชฺฌาเปนฺติ เปกฺเขนฺติ อนุเปกฺเขนฺติ ทเสฺสนฺติ อนุทเสฺสนฺติ—",
"pli-tv-kd14:2.1.14":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd14:2.1.15":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.16":	"อธมฺมวาที สมฺพหุลา ธมฺมวาทึ สงฺฆํ สญฺญาเปนฺติ นิชฺฌาเปนฺติ เปกฺเขนฺติ อนุเปกฺเขนฺติ ทเสฺสนฺติ อนุทเสฺสนฺติ—",
"pli-tv-kd14:2.1.17":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:2.1.18":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.19":	"อธมฺมวาที สงฺโฆ ธมฺมวาทึ ปุคฺคลํ สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:2.1.20":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:2.1.21":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.22":	"อธมฺมวาที สงฺโฆ ธมฺมวาที สมฺพหุเล สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:2.1.23":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd14:2.1.24":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.25":	"อธมฺมวาที สงฺโฆ ธมฺมวาทึ สงฺฆํ สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:2.1.26":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:2.1.27":	"เอวญฺเจตํ อธิกรณํ วูปสมฺมติ, อธมฺเมน วูปสมฺมติ สมฺมุขาวินยปติรูปเกนฯ ",
"pli-tv-kd14:2.1.28":	"กณฺหปกฺขนวกํ นิฏฺฐิตํฯ ",
"pli-tv-kd14:3.1.0":	"๑ฯ๒ฯ สุกฺกปกฺขนวก ",
"pli-tv-kd14:3.1.1":	"ธมฺมวาที ปุคฺคโล อธมฺมวาทึ ปุคฺคลํ สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:3.1.2":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:3.1.3":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนฯ ",
"pli-tv-kd14:3.1.4":	"ธมฺมวาที ปุคฺคโล อธมฺมวาที สมฺพหุเล สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:3.1.5":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd14:3.1.6":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนฯ ",
"pli-tv-kd14:3.1.7":	"ธมฺมวาที ปุคฺคโล อธมฺมวาทึ สงฺฆํ สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:3.1.8":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:3.1.9":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนฯ ",
"pli-tv-kd14:3.1.10":	"ธมฺมวาที สมฺพหุลา อธมฺมวาทึ ปุคฺคลํ สญฺญาเปนฺติ นิชฺฌาเปนฺติ เปกฺเขนฺติ อนุเปกฺเขนฺติ ทเสฺสนฺติ อนุทเสฺสนฺติ—",
"pli-tv-kd14:3.1.11":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:3.1.12":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนฯ ",
"pli-tv-kd14:3.1.13":	"ธมฺมวาที สมฺพหุลา อธมฺมวาที สมฺพหุเล สญฺญาเปนฺติ นิชฺฌาเปนฺติ เปกฺเขนฺติ อนุเปกฺเขนฺติ ทเสฺสนฺติ อนุทเสฺสนฺติ—",
"pli-tv-kd14:3.1.14":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd14:3.1.15":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนฯ ",
"pli-tv-kd14:3.1.16":	"ธมฺมวาที สมฺพหุลา อธมฺมวาทึ สงฺฆํ สญฺญาเปนฺติ นิชฺฌาเปนฺติ เปกฺเขนฺติ อนุเปกฺเขนฺติ ทเสฺสนฺติ อนุทเสฺสนฺติ—",
"pli-tv-kd14:3.1.17":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:3.1.18":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนฯ ",
"pli-tv-kd14:3.1.19":	"ธมฺมวาที สงฺโฆ อธมฺมวาทึ ปุคฺคลํ สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:3.1.20":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:3.1.21":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนฯ ",
"pli-tv-kd14:3.1.22":	"ธมฺมวาที สงฺโฆ อธมฺมวาที สมฺพหุเล สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:3.1.23":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหถ, อิมํ โรเจถา’ติฯ ",
"pli-tv-kd14:3.1.24":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนฯ ",
"pli-tv-kd14:3.1.25":	"ธมฺมวาที สงฺโฆ อธมฺมวาทึ สงฺฆํ สญฺญาเปติ นิชฺฌาเปติ เปกฺเขติ อนุเปกฺเขติ ทเสฺสติ อนุทเสฺสติ—",
"pli-tv-kd14:3.1.26":	"‘อยํ ธมฺโม, อยํ วินโย, อิทํ สตฺถุสาสนํ, อิมํ คณฺหาหิ, อิมํ โรเจหี’ติฯ ",
"pli-tv-kd14:3.1.27":	"เอวญฺเจตํ อธิกรณํ วูปสมฺมติ, ธมฺเมน วูปสมฺมติ สมฺมุขาวินเยนา”ติฯ ",
"pli-tv-kd14:3.1.28":	"สุกฺกปกฺขนวกํ นิฏฺฐิตํฯ ",
"pli-tv-kd14:4.1.0":	"๒ฯ สติวินย ",
"pli-tv-kd14:4.1.1":	"เตน สมเยน พุทฺโธ ภควา ราชคเห วิหรติ เวฬุวเน กลนฺทกนิวาเปฯ ",
"pli-tv-kd14:4.1.2":	"เตน โข ปน สมเยน อายสฺมตา ทพฺเพน มลฺลปุตฺเตน ชาติยา สตฺตวเสฺสน อรหตฺตํ สจฺฉิกตํ โหติฯ ",
"pli-tv-kd14:4.1.3":	"ยํ กิญฺจิ สาวเกน ปตฺตพฺพํ สพฺพํ เตน อนุปฺปตฺตํ โหติฯ ",
"pli-tv-kd14:4.1.4":	"นตฺถิ จสฺส กิญฺจิ อุตฺตริ กรณียํ, กตสฺส วา ปติจโยฯ ",
"pli-tv-kd14:4.1.5":	"อถ โข อายสฺมโต ทพฺพสฺส มลฺลปุตฺตสฺส รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd14:4.1.6":	"“มยา โข ชาติยา สตฺตวเสฺสน อรหตฺตํ สจฺฉิกตํฯ ",
"pli-tv-kd14:4.1.7":	"ยํ กิญฺจิ สาวเกน ปตฺตพฺพํ สพฺพํ มยา อนุปฺปตฺตํฯ ",
"pli-tv-kd14:4.1.8":	"นตฺถิ จ เม กิญฺจิ อุตฺตริกรณียํ, กตสฺส วา ปติจโยฯ ",
"pli-tv-kd14:4.1.9":	"กึ นุ โข อหํ สงฺฆสฺส เวยฺยาวจฺจํ กเรยฺยนฺ”ติฯ ",
"pli-tv-kd14:4.1.10":	"อถ โข อายสฺมโต ทพฺพสฺส มลฺลปุตฺตสฺส เอตทโหสิ—",
"pli-tv-kd14:4.1.11":	"“ยนฺนูนาหํ สงฺฆสฺส เสนาสนญฺจ ปญฺญเปยฺยํ ภตฺตานิ จ อุทฺทิเสยฺยนฺ”ติฯ ",
"pli-tv-kd14:4.2.1":	"อถ โข อายสฺมา ทพฺโพ มลฺลปุตฺโต สายนฺหสมยํ ปฏิสลฺลานา วุฏฺฐิโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd14:4.2.2":	"เอกมนฺตํ นิสินฺโน โข อายสฺมา ทพฺโพ มลฺลปุตฺโต ภควนฺตํ เอตทโวจ—",
"pli-tv-kd14:4.2.3":	"“อิธ มยฺหํ, ภนฺเต, รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd14:4.2.4":	"‘มยา โข ชาติยา สตฺตวเสฺสน อรหตฺตํ สจฺฉิกตํฯ ",
"pli-tv-kd14:4.2.5":	"ยํ กิญฺจิ สาวเกน ปตฺตพฺพํ, สพฺพํ มยา อนุปฺปตฺตํฯ ",
"pli-tv-kd14:4.2.6":	"นตฺถิ จ เม กิญฺจิ อุตฺตริกรณียํ, กตสฺส วา ปติจโยฯ ",
"pli-tv-kd14:4.2.7":	"กึ นุ โข อหํ สงฺฆสฺส เวยฺยาวจฺจํ กเรยฺยนฺ’ติ? ",
"pli-tv-kd14:4.2.8":	"ตสฺส มยฺหํ, ภนฺเต, เอตทโหสิ—",
"pli-tv-kd14:4.2.9":	"‘ยนฺนูนาหํ สงฺฆสฺส เสนาสนญฺจ ปญฺญเปยฺยํ ภตฺตานิ จ อุทฺทิเสยฺยนฺ’ติฯ ",
"pli-tv-kd14:4.2.10":	"อิจฺฉามหํ, ภนฺเต, สงฺฆสฺส เสนาสนญฺจ ปญฺญาเปตุํ ภตฺตานิ จ อุทฺทิสิตุนฺ”ติฯ ",
"pli-tv-kd14:4.2.11":	"“สาธุ สาธุ, ทพฺพฯ ",
"pli-tv-kd14:4.2.12":	"เตน หิ ตฺวํ, ทพฺพ, สงฺฆสฺส เสนาสนญฺจ ปญฺญเปหิ ภตฺตานิ จ อุทฺทิสาหี”ติฯ ",
"pli-tv-kd14:4.2.13":	"“เอวํ, ภนฺเต”ติ โข อายสฺมา ทพฺโพ มลฺลปุตฺโต ภควโต ปจฺจโสฺสสิฯ ",
"pli-tv-kd14:4.3.1":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd14:4.3.2":	"“เตน หิ, ภิกฺขเว, สงฺโฆ ทพฺพํ มลฺลปุตฺตํ เสนาสนปญฺญาปกญฺจ ภตฺตุทฺเทสกญฺจ สมฺมนฺนตุฯ ",
"pli-tv-kd14:4.3.3":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd14:4.3.4":	"ปฐมํ ทพฺโพ มลฺลปุตฺโต ยาจิตพฺโพฯ ",
"pli-tv-kd14:4.3.5":	"ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:4.3.6":	"‘สุณาตุ เม, ภนฺเต, สงฺโฆฯ ",
"pli-tv-kd14:4.3.7":	"ยทิ สงฺฆสฺส ปตฺตกลฺลํ, สงฺโฆ อายสฺมนฺตํ ทพฺพํ มลฺลปุตฺตํ เสนาสนปญฺญาปกญฺจ ภตฺตุทฺเทสกญฺจ สมฺมนฺเนยฺยฯ ",
"pli-tv-kd14:4.3.8":	"เอสา ญตฺติฯ ",
"pli-tv-kd14:4.3.9":	"สุณาตุ เม, ภนฺเต, สงฺโฆฯ ",
"pli-tv-kd14:4.3.10":	"สงฺโฆ อายสฺมนฺตํ ทพฺพํ มลฺลปุตฺตํ เสนาสนปญฺญาปกญฺจ ภตฺตุทฺเทสกญฺจ สมฺมนฺนติฯ ",
"pli-tv-kd14:4.3.11":	"ยสฺสายสฺมโต ขมติ อายสฺมโต ทพฺพสฺส มลฺลปุตฺตสฺส เสนาสนปญฺญาปกสฺส จ ภตฺตุทฺเทสกสฺส จ สมฺมุติ, โส ตุณฺหสฺส; ",
"pli-tv-kd14:4.3.12":	"ยสฺส นกฺขมติ, โส ภาเสยฺยฯ ",
"pli-tv-kd14:4.3.13":	"สมฺมโต สงฺเฆน อายสฺมา ทพฺโพ มลฺลปุตฺโต เสนาสนปญฺญาปโก จ ภตฺตุทฺเทสโก จฯ ",
"pli-tv-kd14:4.3.14":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd14:4.4.1":	"สมฺมโต จ ปนายสฺมา ทพฺโพ มลฺลปุตฺโต สภาคานํ ภิกฺขูนํ เอกชฺฌํ เสนาสนํ ปญฺญเปติฯ ",
"pli-tv-kd14:4.4.2":	"เย เต ภิกฺขู สุตฺตนฺติกา เตสํ เอกชฺฌํ เสนาสนํ ปญฺญเปติ—",
"pli-tv-kd14:4.4.3":	"“เต อญฺญมญฺญํ สุตฺตนฺตํ สงฺคายิสฺสนฺตี”ติฯ ",
"pli-tv-kd14:4.4.4":	"เย เต ภิกฺขู วินยธรา เตสํ เอกชฺฌํ เสนาสนํ ปญฺญเปติ—",
"pli-tv-kd14:4.4.5":	"“เต อญฺญมญฺญํ วินยํ วินิจฺฉินิสฺสนฺตี”ติฯ ",
"pli-tv-kd14:4.4.6":	"เย เต ภิกฺขู ธมฺมกถิกา เตสํ เอกชฺฌํ เสนาสนํ ปญฺญเปติ—",
"pli-tv-kd14:4.4.7":	"“เต อญฺญมญฺญํ ธมฺมํ สากจฺฉิสฺสนฺตี”ติฯ ",
"pli-tv-kd14:4.4.8":	"เย เต ภิกฺขู ฌายิโน เตสํ เอกชฺฌํ เสนาสนํ ปญฺญเปติ—",
"pli-tv-kd14:4.4.9":	"“เต อญฺญมญฺญํ น พฺยาพาธิสฺสนฺตี”ติฯ ",
"pli-tv-kd14:4.4.10":	"เย เต ภิกฺขู ติรจฺฉานกถิกา กายทฬฺหิพหุลา วิหรนฺติ เตสมฺปิ เอกชฺฌํ เสนาสนํ ปญฺญเปติ—",
"pli-tv-kd14:4.4.11":	"“อิมายปิเม อายสฺมนฺโต รติยา อจฺฉิสฺสนฺตี”ติฯ ",
"pli-tv-kd14:4.4.12":	"เยปิ เต ภิกฺขู วิกาเล อาคจฺฉนฺติ เตสมฺปิ เตโชธาตุํ สมาปชฺชิตฺวา เตเนว อาโลเกน เสนาสนํ ปญฺญเปติ; ",
"pli-tv-kd14:4.4.13":	"อปิสฺสุ ภิกฺขู สญฺจิจฺจ วิกาเล อาคจฺฉนฺติ—",
"pli-tv-kd14:4.4.14":	"“มยํ อายสฺมโต ทพฺพสฺส มลฺลปุตฺตสฺส อิทฺธิปาฏิหาริยํ ปสฺสิสฺสามา”ติฯ ",
"pli-tv-kd14:4.4.15":	"เต อายสฺมนฺตํ ทพฺพํ มลฺลปุตฺตํ อุปสงฺกมิตฺวา เอวํ วทนฺติ—",
"pli-tv-kd14:4.4.16":	"“อมฺหากํ, อาวุโส ทพฺพ, เสนาสนํ ปญฺญเปหี”ติฯ ",
"pli-tv-kd14:4.4.17":	"เต อายสฺมา ทพฺโพ มลฺลปุตฺโต เอวํ วเทติ—",
"pli-tv-kd14:4.4.18":	"“กตฺถ อายสฺมนฺตา อิจฺฉนฺติ กตฺถ ปญฺญเปมี”ติ? ",
"pli-tv-kd14:4.4.19":	"เต สญฺจิจฺจ ทูเร อปทิสนฺติ—",
"pli-tv-kd14:4.4.20":	"“อมฺหากํ, อาวุโส ทพฺพ, คิชฺฌกูเฏ ปพฺพเต เสนาสนํ ปญฺญเปหิฯ ",
"pli-tv-kd14:4.4.21":	"อมฺหากํ, อาวุโส, โจรปปาเต เสนาสนํ ปญฺญเปหิฯ ",
"pli-tv-kd14:4.4.22":	"อมฺหากํ, อาวุโส, อิสิคิลิปเสฺส กาฬสิลายํ เสนาสนํ ปญฺญเปหิฯ ",
"pli-tv-kd14:4.4.23":	"อมฺหากํ, อาวุโส, เวภารปเสฺส สตฺตปณฺณิคุหายํ เสนาสนํ ปญฺญเปหิฯ ",
"pli-tv-kd14:4.4.24":	"อมฺหากํ, อาวุโส, สีตวเน สปฺปโสณฺฑิกปพฺภาเร เสนาสนํ ปญฺญเปหิฯ ",
"pli-tv-kd14:4.4.25":	"อมฺหากํ, อาวุโส, โคตมกกนฺทรายํ เสนาสนํ ปญฺญเปหิฯ ",
"pli-tv-kd14:4.4.26":	"อมฺหากํ, อาวุโส, ตินฺทุกกนฺทรายํ เสนาสนํ ปญฺญเปหิฯ ",
"pli-tv-kd14:4.4.27":	"อมฺหากํ, อาวุโส, ตโปทกนฺทรายํ เสนาสนํ ปญฺญเปหิฯ ",
"pli-tv-kd14:4.4.28":	"อมฺหากํ, อาวุโส, ตโปทาราเม เสนาสนํ ปญฺญเปหิฯ ",
"pli-tv-kd14:4.4.29":	"อมฺหากํ, อาวุโส, ชีวกมฺพวเน เสนาสนํ ปญฺญเปหิฯ ",
"pli-tv-kd14:4.4.30":	"อมฺหากํ, อาวุโส, มทฺทกุจฺฉิมฺหิ มิคทาเย เสนาสนํ ปญฺญเปหี”ติฯ ",
"pli-tv-kd14:4.4.31":	"เตสํ อายสฺมา ทพฺโพ มลฺลปุตฺโต เตโชธาตุํ สมาปชฺชิตฺวา องฺคุลิยา ชลมานาย ปุรโต ปุรโต คจฺฉติฯ ",
"pli-tv-kd14:4.4.32":	"เตปิ เตเนว อาโลเกน อายสฺมโต ทพฺพสฺส มลฺลปุตฺตสฺส ปิฏฺฐิโต ปิฏฺฐิโต คจฺฉนฺติฯ ",
"pli-tv-kd14:4.4.33":	"เตสํ อายสฺมา ทพฺโพ มลฺลปุตฺโต เอวํ เสนาสนํ ปญฺญเปติ—",
"pli-tv-kd14:4.4.34":	"“อยํ มญฺโจ, อิทํ ปีฐํ, อยํ ภิสิ, อิทํ พิพฺโพหนํ, อิทํ วจฺจฏฺฐานํ, อิทํ ปสฺสาวฏฺฐานํ, อิทํ ปานียํ, อิทํ ปริโภชนียํ, อยํ กตฺตรทณฺโฑ, อิทํ สงฺฆสฺส กติกสณฺฐานํ, อิมํ กาลํ ปวิสิตพฺพํ, อิมํ กาลํ นิกฺขมิตพฺพนฺ”ติฯ ",
"pli-tv-kd14:4.4.35":	"เตสํ อายสฺมา ทพฺโพ มลฺลปุตฺโต เอวํ เสนาสนํ ปญฺญเปตฺวา ปุนเทว เวฬุวนํ ปจฺจาคจฺฉติฯ ",
"pli-tv-kd14:4.5.1":	"เตน โข ปน สมเยน เมตฺติยภูมชกา ภิกฺขู นวกา เจว โหนฺติ อปฺปปุญฺญา จฯ ",
"pli-tv-kd14:4.5.2":	"ยานิ สงฺฆสฺส ลามกานิ เสนาสนานิ ตานิ เตสํ ปาปุณนฺติ ลามกานิ จ ภตฺตานิฯ ",
"pli-tv-kd14:4.5.3":	"เตน โข ปน สมเยน ราชคเห มนุสฺสา อิจฺฉนฺติ เถรานํ ภิกฺขูนํ อภิสงฺขาริกํ ปิณฺฑปาตํ ทาตุํ—",
"pli-tv-kd14:4.5.4":	"สปฺปิมฺปิ, เตลมฺปิ, อุตฺตริภงฺคมฺปิฯ ",
"pli-tv-kd14:4.5.5":	"เมตฺติยภูมชกานํ ปน ภิกฺขูนํ ปากติกํ เทนฺติ—",
"pli-tv-kd14:4.5.6":	"ยถารนฺธํ กณาชกํ พิลงฺคทุติยํฯ ",
"pli-tv-kd14:4.5.7":	"เต ปจฺฉาภตฺตํ ปิณฺฑปาตปฏิกฺกนฺตา เถเร ภิกฺขู ปุจฺฉนฺติ—",
"pli-tv-kd14:4.5.8":	"“ตุมฺหากํ, อาวุโส, ภตฺตคฺเค กึ อโหสิ, ตุมฺหากํ กึ อโหสี”ติ? ",
"pli-tv-kd14:4.5.9":	"เอกจฺเจ เถรา เอวํ วทนฺติ—",
"pli-tv-kd14:4.5.10":	"“อมฺหากํ, อาวุโส, สปฺปิ อโหสิ, เตลํ อโหสิ, อุตฺตริภงฺคํ อโหสี”ติฯ ",
"pli-tv-kd14:4.5.11":	"เมตฺติยภูมชกา ปน ภิกฺขู เอวํ วทนฺติ—",
"pli-tv-kd14:4.5.12":	"“อมฺหากํ, อาวุโส, น กิญฺจิ อโหสิ—",
"pli-tv-kd14:4.5.13":	"ปากติกํ ยถารนฺธํ กณาชกํ พิลงฺคทุติยนฺ”ติฯ ",
"pli-tv-kd14:4.6.1":	"เตน โข ปน สมเยน กลฺยาณภตฺติโก คหปติ สงฺฆสฺส จตุกฺกภตฺตํ เทติ นิจฺจภตฺตํฯ ",
"pli-tv-kd14:4.6.2":	"โส ภตฺตคฺเค สปุตฺตทาโร อุปติฏฺฐิตฺวา ปริวิสติ—",
"pli-tv-kd14:4.6.3":	"อญฺเญ โอทเนน ปุจฺฉนฺติ, อญฺเญ สูเปน ปุจฺฉนฺติ, อญฺเญ เตเลน ปุจฺฉนฺติ, อญฺเญ อุตฺตริภงฺเคน ปุจฺฉนฺติฯ ",
"pli-tv-kd14:4.6.4":	"เตน โข ปน สมเยน กลฺยาณภตฺติกสฺส คหปติโน ภตฺตํ สฺวาตนาย เมตฺติยภูมชกานํ ภิกฺขูนํ อุทฺทิฏฺฐํ โหติฯ ",
"pli-tv-kd14:4.6.5":	"อถ โข กลฺยาณภตฺติโก คหปติ อารามํ อคมาสิ เกนจิเทว กรณีเยนฯ ",
"pli-tv-kd14:4.6.6":	"โส เยนายสฺมา ทพฺโพ มลฺลปุตฺโต เตนุปสงฺกมิ, อุปสงฺกมิตฺวา อายสฺมนฺตํ ทพฺพํ มลฺลปุตฺตํ อภิวาเทตฺวา เอกมนฺตํ นิสีทิฯ ",
"pli-tv-kd14:4.6.7":	"เอกมนฺตํ นิสินฺนํ โข กลฺยาณภตฺติกํ คหปตึ อายสฺมา ทพฺโพ มลฺลปุตฺโต ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
"pli-tv-kd14:4.6.8":	"อถ โข กลฺยาณภตฺติโก คหปติ อายสฺมตา ทพฺเพน มลฺลปุตฺเตน ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อายสฺมนฺตํ ทพฺพํ มลฺลปุตฺตํ เอตทโวจ—",
"pli-tv-kd14:4.6.9":	"“กสฺส, ภนฺเต, อมฺหากํ ฆเร สฺวาตนาย ภตฺตํ อุทฺทิฏฺฐนฺ”ติ? ",
"pli-tv-kd14:4.6.10":	"“เมตฺติยภูมชกานํ โข, คหปติ, ภิกฺขูนํ ตุมฺหากํ ฆเร สฺวาตนาย ภตฺตํ อุทฺทิฏฺฐนฺ”ติฯ ",
"pli-tv-kd14:4.6.11":	"อถ โข กลฺยาณภตฺติโก คหปติ อนตฺตมโน อโหสิฯ ",
"pli-tv-kd14:4.6.12":	"กถญฺหิ นาม ปาปภิกฺขู อมฺหากํ ฆเร ภุญฺชิสฺสนฺตีติ ฆรํ คนฺตฺวา ทาสึ อาณาเปสิ—",
"pli-tv-kd14:4.6.13":	"“เย, เช, เสฺว ภตฺติกา อาคจฺฉนฺติ เต โกฏฺฐเก อาสนํ ปญฺญเปตฺวา กณาชเกน พิลงฺคทุติเยน ปริวิสา”ติฯ ",
"pli-tv-kd14:4.6.14":	"“เอวํ, อยฺยา”ติ โข สา ทาสี กลฺยาณภตฺติกสฺส คหปติโน ปจฺจโสฺสสิฯ ",
"pli-tv-kd14:4.7.1":	"อถ โข เมตฺติยภูมชกา ภิกฺขู—",
"pli-tv-kd14:4.7.2":	"“หิโยฺย โข, อาวุโส, อมฺหากํ กลฺยาณภตฺติกสฺส คหปติโน ภตฺตํ อุทฺทิฏฺฐํ; ",
"pli-tv-kd14:4.7.3":	"เสฺว อเมฺห กลฺยาณภตฺติโก คหปติ สปุตฺตทาโร อุปติฏฺฐิตฺวา ปริวิสิสฺสติ; ",
"pli-tv-kd14:4.7.4":	"อญฺเญ โอทเนน ปุจฺฉิสฺสนฺติ, อญฺเญ สูเปน ปุจฺฉิสฺสนฺติ, อญฺเญ เตเลน ปุจฺฉิสฺสนฺติ, อญฺเญ อุตฺตริภงฺเคน ปุจฺฉิสฺสนฺตี”ติฯ ",
"pli-tv-kd14:4.7.5":	"เต เตเนว โสมนเสฺสน น จิตฺตรูปํ รตฺติยา สุปึสุฯ ",
"pli-tv-kd14:4.7.6":	"อถ โข เมตฺติยภูมชกา ภิกฺขู ปุพฺพณฺหสมยํ นิวาเสตฺวา ปตฺตจีวรมาทาย เยน กลฺยาณภตฺติกสฺส คหปติโน นิเวสนํ เตนุปสงฺกมึสุฯ ",
"pli-tv-kd14:4.7.7":	"อทฺทสา โข สา ทาสี เมตฺติยภูมชเก ภิกฺขู ทูรโตว อาคจฺฉนฺเต; ",
"pli-tv-kd14:4.7.8":	"ทิสฺวาน โกฏฺฐเก อาสนํ ปญฺญเปตฺวา เมตฺติยภูมชเก ภิกฺขู เอตทโวจ—",
"pli-tv-kd14:4.7.9":	"“นิสีทถ, ภนฺเต”ติฯ ",
"pli-tv-kd14:4.7.10":	"อถ โข เมตฺติยภูมชกานํ ภิกฺขูนํ เอตทโหสิ—",
"pli-tv-kd14:4.7.11":	"“นิสฺสํสยํ โข น ตาว ภตฺตํ สิทฺธํ ภวิสฺสติ ยถา มยํ โกฏฺฐเก นิสีทาปิยามา”ติฯ ",
"pli-tv-kd14:4.7.12":	"อถ โข สา ทาสี กณาชเกน พิลงฺคทุติเยน อุปคญฺฉิ—",
"pli-tv-kd14:4.7.13":	"“ภุญฺชถ, ภนฺเต”ติฯ ",
"pli-tv-kd14:4.7.14":	"“มยํ โข, ภคินิ, นิจฺจภตฺติกา”ติฯ ",
"pli-tv-kd14:4.7.15":	"“ชานามิ อยฺยา นิจฺจภตฺติกาติฯ ",
"pli-tv-kd14:4.7.16":	"อปิ จาหํ หิโยฺยว คหปตินา อาณตฺตา—",
"pli-tv-kd14:4.7.17":	"‘เย, เช, เสฺว ภตฺติกา อาคจฺฉนฺติ, เต โกฏฺฐเก อาสนํ ปญฺญเปตฺวา กณาชเกน พิลงฺคทุติเยน ปริวิสา’ติฯ ",
"pli-tv-kd14:4.7.18":	"ภุญฺชถ, ภนฺเต”ติฯ ",
"pli-tv-kd14:4.7.19":	"อถ โข เมตฺติยภูมชกา ภิกฺขู—",
"pli-tv-kd14:4.7.20":	"“หิโยฺย โข, อาวุโส, กลฺยาณภตฺติโก คหปติ อารามํ อคมาสิ ทพฺพสฺส มลฺลปุตฺตสฺส สนฺติเกฯ ",
"pli-tv-kd14:4.7.21":	"นิสฺสํสยํ โข มยํ ทพฺเพน มลฺลปุตฺเตน คหปติโน อนฺตเร ปริภินฺนา”ติฯ ",
"pli-tv-kd14:4.7.22":	"เต เตเนว โทมนเสฺสน น จิตฺตรูปํ ภุญฺชึสุฯ ",
"pli-tv-kd14:4.7.23":	"อถ โข เมตฺติยภูมชกา ภิกฺขู ปจฺฉาภตฺตํ ปิณฺฑปาตปฏิกฺกนฺตา อารามํ คนฺตฺวา ปตฺตจีวรํ ปฏิสาเมตฺวา พหารามโกฏฺฐเก สงฺฆาฏิปลฺลตฺถิกาย นิสีทึสุ ตุณฺหีภูตา มงฺกุภูตา ปตฺตกฺขนฺธา อโธมุขา ปชฺฌายนฺตา อปฺปฏิภานาฯ ",
"pli-tv-kd14:4.8.1":	"อถ โข เมตฺติยา ภิกฺขุนี เยน เมตฺติยภูมชกา ภิกฺขู เตนุปสงฺกมิ, อุปสงฺกมิตฺวา เมตฺติยภูมชเก ภิกฺขู เอตทโวจ—",
"pli-tv-kd14:4.8.2":	"“วนฺทามิ, อยฺยา”ติฯ ",
"pli-tv-kd14:4.8.3":	"เอวํ วุตฺเต, เมตฺติยภูมชกา ภิกฺขู นาลปึสุฯ ",
"pli-tv-kd14:4.8.4":	"ทุติยมฺปิ โข …เป… ",
"pli-tv-kd14:4.8.5":	"ตติยมฺปิ โข เมตฺติยา ภิกฺขุนี เมตฺติยภูมชเก ภิกฺขู เอตทโวจ—",
"pli-tv-kd14:4.8.6":	"“วนฺทามิ, อยฺยา”ติฯ ",
"pli-tv-kd14:4.8.7":	"ตติยมฺปิ โข เมตฺติยภูมชกา ภิกฺขู นาลปึสุฯ ",
"pli-tv-kd14:4.8.8":	"“กฺยาหํ อยฺยานํ อปรชฺฌามิ? ",
"pli-tv-kd14:4.8.9":	"กิสฺส มํ อยฺยา นาลปนฺตี”ติ? ",
"pli-tv-kd14:4.8.10":	"“ตถา หิ ปน ตฺวํ, ภคินิ, อเมฺห ทพฺเพน มลฺลปุตฺเตน วิเหฐิยมาเน อชฺฌุเปกฺขสี”ติ? ",
"pli-tv-kd14:4.8.11":	"“กฺยาหํ, อยฺยา, กโรมี”ติ? ",
"pli-tv-kd14:4.8.12":	"“สเจ โข ตฺวํ, ภคินิ, อิจฺเฉยฺยาสิ, อชฺเชว ภควา อายสฺมนฺตํ ทพฺพํ มลฺลปุตฺตํ นาสาเปยฺยา”ติฯ ",
"pli-tv-kd14:4.8.13":	"“กฺยาหํ, อยฺยา, กโรมิ? ",
"pli-tv-kd14:4.8.14":	"กึ มยา สกฺกา กาตุนฺ”ติ? ",
"pli-tv-kd14:4.8.15":	"“เอหิ ตฺวํ, ภคินิ, เยน ภควา เตนุปสงฺกม, อุปสงฺกมิตฺวา ภควนฺตํ เอวํ วเทหิ—",
"pli-tv-kd14:4.8.16":	"‘อิทํ, ภนฺเต, นจฺฉนฺนํ นปฺปติรูปํ, ยายํ, ภนฺเต, ทิสา อภยา อนีติกา อนุปทฺทวา สายํ ทิสา สภยา สอีติกา เสาปทฺทวา; ",
"pli-tv-kd14:4.8.17":	"ยโต นิวาตํ ตโต สวาตํ; ",
"pli-tv-kd14:4.8.18":	"อุทกํ มญฺเญ อาทิตฺตํ; ",
"pli-tv-kd14:4.8.19":	"อเยฺยนมฺหิ ทพฺเพน มลฺลปุตฺเตน ทูสิตา’”ติฯ ",
"pli-tv-kd14:4.8.20":	"“เอวํ, อยฺยา”ติ โข เมตฺติยา ภิกฺขุนี เมตฺติยภูมชกานํ ภิกฺขูนํ ปฏิสฺสุตฺวา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd14:4.8.21":	"เอกมนฺตํ ฐิตา โข เมตฺติยา ภิกฺขุนี ภควนฺตํ เอตทโวจ—",
"pli-tv-kd14:4.8.22":	"“อิทํ, ภนฺเต, นจฺฉนฺนํ นปฺปติรูปํ, ยายํ, ภนฺเต, ทิสา อภยา อนีติกา อนุปทฺทวา สายํ ทิสา สภยา สอีติกา เสาปทฺทวา; ",
"pli-tv-kd14:4.8.23":	"ยโต นิวาตํ ตโต สวาตํ; ",
"pli-tv-kd14:4.8.24":	"อุทกํ มญฺเญ อาทิตฺตํ; ",
"pli-tv-kd14:4.8.25":	"อเยฺยนมฺหิ ทพฺเพน มลฺลปุตฺเตน ทูสิตา”ติฯ ",
"pli-tv-kd14:4.9.1":	"อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา อายสฺมนฺตํ ทพฺพํ มลฺลปุตฺตํ ปฏิปุจฺฉิ—",
"pli-tv-kd14:4.9.2":	"“สรสิ ตฺวํ, ทพฺพ, เอวรูปํ กตฺตา ยถายํ ภิกฺขุนี อาหา”ติ? ",
"pli-tv-kd14:4.9.3":	"“ยถา มํ, ภนฺเต, ภควา ชานาตี”ติฯ ",
"pli-tv-kd14:4.9.4":	"ทุติยมฺปิ โข ภควา อายสฺมนฺตํ ทพฺพํ มลฺลปุตฺตํ เอตทโวจ—",
"pli-tv-kd14:4.9.5":	"“สรสิ ตฺวํ, ทพฺพ, เอวรูปํ กตฺตา ยถายํ ภิกฺขุนี อาหา”ติ? ",
"pli-tv-kd14:4.9.6":	"“ยถา มํ, ภนฺเต, ภควา ชานาตี”ติฯ ",
"pli-tv-kd14:4.9.7":	"ตติยมฺปิ โข ภควา อายสฺมนฺตํ ทพฺพํ มลฺลปุตฺตํ เอตทโวจ—",
"pli-tv-kd14:4.9.8":	"“สรสิ ตฺวํ, ทพฺพ, เอวรูปํ กตฺตา ยถายํ ภิกฺขุนี อาหา”ติ? ",
"pli-tv-kd14:4.9.9":	"“ยถา มํ, ภนฺเต, ภควา ชานาตี”ติฯ ",
"pli-tv-kd14:4.9.10":	"“น โข, ทพฺพ, ทพฺพา เอวํ นิพฺเพเฐนฺติฯ ",
"pli-tv-kd14:4.9.11":	"สเจ ตยา กตํ กตนฺติ วเทหิฯ ",
"pli-tv-kd14:4.9.12":	"สเจ อกตํ อกตนฺติ วเทหี”ติฯ ",
"pli-tv-kd14:4.9.13":	"“ยโตหํ, ภนฺเต, ชาโต นาภิชานามิ สุปินนฺเตนปิ เมถุนํ ธมฺมํ ปฏิเสวิตา, ปเคว ชาคโร”ติฯ ",
"pli-tv-kd14:4.9.14":	"อถ โข ภควา ภิกฺขู อามนฺเตสิ—",
"pli-tv-kd14:4.9.15":	"“เตน หิ, ภิกฺขเว, เมตฺติยํ ภิกฺขุนึ นาเสถฯ ",
"pli-tv-kd14:4.9.16":	"อิเม จ ภิกฺขู อนุยุญฺชถา”ติฯ ",
"pli-tv-kd14:4.9.17":	"อิทํ วตฺวา ภควา อุฏฺฐายาสนา วิหารํ ปาวิสิฯ ",
"pli-tv-kd14:4.9.18":	"อถ โข เต ภิกฺขู เมตฺติยํ ภิกฺขุนึ นาเสสุํฯ ",
"pli-tv-kd14:4.9.19":	"อถ โข เมตฺติยภูมชกา ภิกฺขู เต ภิกฺขู เอตทโวจุํ—",
"pli-tv-kd14:4.9.20":	"“มาวุโส, เมตฺติยํ ภิกฺขุนึ นาเสถ, น สา กิญฺจิ อปรชฺฌติ; ",
"pli-tv-kd14:4.9.21":	"อเมฺหหิ สา อุสฺสาหิตา กุปิเตหิ อนตฺตมเนหิ จาวนาธิปฺปาเยหี”ติฯ ",
"pli-tv-kd14:4.9.22":	"“กึ ปน ตุเมฺห, อาวุโส, อายสฺมนฺตํ ทพฺพํ มลฺลปุตฺตํ อมูลิกาย สีลวิปตฺติยา อนุทฺธํเสถา”ติ? ",
"pli-tv-kd14:4.9.23":	"“เอวมาวุโส”ติฯ ",
"pli-tv-kd14:4.9.24":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd14:4.9.25":	"“กถญฺหิ นาม เมตฺติยภูมชกา ภิกฺขู อายสฺมนฺตํ ทพฺพํ มลฺลปุตฺตํ อมูลิกาย สีลวิปตฺติยา อนุทฺธํเสสฺสนฺตี”ติฯ ",
"pli-tv-kd14:4.9.26":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd14:4.9.27":	"“สจฺจํ กิร, ภิกฺขเว, เมตฺติยภูมชกา ภิกฺขู ทพฺพํ มลฺลปุตฺตํ อมูลิกาย สีลวิปตฺติยา อนุทฺธํเสนฺตี”ติ? ",
"pli-tv-kd14:4.9.28":	"“สจฺจํ, ภควา”ติ …เป… ",
"pli-tv-kd14:4.9.29":	"วิครหิตฺวา …เป… ",
"pli-tv-kd14:4.9.30":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd14:4.10.1":	"“เตน หิ, ภิกฺขเว, สงฺโฆ ทพฺพสฺส มลฺลปุตฺตสฺส สติเวปุลฺลปฺปตฺตสฺส สติวินยํ เทตุฯ ",
"pli-tv-kd14:4.10.2":	"เอวญฺจ ปน, ภิกฺขเว, ทาตพฺโพ—",
"pli-tv-kd14:4.10.3":	"เตน, ภิกฺขเว, ทพฺเพน มลฺลปุตฺเตน สงฺฆํ อุปสงฺกมิตฺวา, เอกํสํ อุตฺตราสงฺคํ กริตฺวา, วุฑฺฒานํ ภิกฺขูนํ ปาเท วนฺทิตฺวา, อุกฺกุฏิกํ นิสีทิตฺวา, อญฺชลึ ปคฺคเหตฺวา, เอวมสฺส วจนีโย—",
"pli-tv-kd14:4.10.4":	"‘อิเม มํ, ภนฺเต, เมตฺติยภูมชกา ภิกฺขู อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:4.10.5":	"โสหํ, ภนฺเต, สติเวปุลฺลปฺปตฺโต สงฺฆํ สติวินยํ ยาจามี’ติฯ ",
"pli-tv-kd14:4.10.6":	"ทุติยมฺปิ ยาจิตพฺโพฯ ",
"pli-tv-kd14:4.10.7":	"ตติยมฺปิ ยาจิตพฺโพ—",
"pli-tv-kd14:4.10.8":	"‘อิเม มํ, ภนฺเต, เมตฺติยภูมชกา ภิกฺขู อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:4.10.9":	"โสหํ สติเวปุลฺลปฺปตฺโต ตติยมฺปิ, ภนฺเต, สงฺฆํ สติวินยํ ยาจามี’ติฯ ",
"pli-tv-kd14:4.10.10":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:4.10.11":	"‘สุณาตุ เม, ภนฺเต, สงฺโฆฯ ",
"pli-tv-kd14:4.10.12":	"อิเม เมตฺติยภูมชกา ภิกฺขู อายสฺมนฺตํ ทพฺพํ มลฺลปุตฺตํ อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:4.10.13":	"อายสฺมา ทพฺโพ มลฺลปุตฺโต สติเวปุลฺลปฺปตฺโต สงฺฆํ สติวินยํ ยาจติฯ ",
"pli-tv-kd14:4.10.14":	"ยทิ สงฺฆสฺส ปตฺตกลฺลํ, สงฺโฆ อายสฺมโต ทพฺพสฺส มลฺลปุตฺตสฺส สติเวปุลฺลปฺปตฺตสฺส สติวินยํ ทเทยฺยฯ ",
"pli-tv-kd14:4.10.15":	"เอสา ญตฺติฯ ",
"pli-tv-kd14:4.10.16":	"สุณาตุ เม, ภนฺเต, สงฺโฆฯ ",
"pli-tv-kd14:4.10.17":	"อิเม เมตฺติยภูมชกา ภิกฺขู อายสฺมนฺตํ ทพฺพํ มลฺลปุตฺตํ อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:4.10.18":	"อายสฺมา ทพฺโพ มลฺลปุตฺโต สติเวปุลฺลปฺปตฺโต สงฺฆํ สติวินยํ ยาจติฯ ",
"pli-tv-kd14:4.10.19":	"สงฺโฆ อายสฺมโต ทพฺพสฺส มลฺลปุตฺตสฺส สติเวปุลฺลปฺปตฺตสฺส สติวินยํ เทติฯ ",
"pli-tv-kd14:4.10.20":	"ยสฺสายสฺมโต ขมติ อายสฺมโต ทพฺพสฺส มลฺลปุตฺตสฺส สติเวปุลฺลปฺปตฺตสฺส สติวินยสฺส ทานํ, โส ตุณฺหสฺส; ",
"pli-tv-kd14:4.10.21":	"ยสฺส นกฺขมติ, โส ภาเสยฺยฯ ",
"pli-tv-kd14:4.10.22":	"ทุติยมฺปิ เอตมตฺถํ วทามิ …เป… ",
"pli-tv-kd14:4.10.23":	"ตติยมฺปิ เอตมตฺถํ วทามิ—",
"pli-tv-kd14:4.10.24":	"สุณาตุ เม, ภนฺเต, สงฺโฆฯ ",
"pli-tv-kd14:4.10.25":	"อิเม เมตฺติยภูมชกา ภิกฺขู อายสฺมนฺตํ ทพฺพํ มลฺลปุตฺตํ อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:4.10.26":	"อายสฺมา ทพฺโพ มลฺลปุตฺโต สติเวปุลฺลปฺปตฺโต สงฺฆํ สติวินยํ ยาจติฯ ",
"pli-tv-kd14:4.10.27":	"สงฺโฆ อายสฺมโต ทพฺพสฺส มลฺลปุตฺตสฺส สติเวปุลฺลปฺปตฺตสฺส สติวินยํ เทติฯ ",
"pli-tv-kd14:4.10.28":	"ยสฺสายสฺมโต ขมติ อายสฺมโต ทพฺพสฺส มลฺลปุตฺตสฺส สติเวปุลฺลปฺปตฺตสฺส สติวินยสฺส ทานํ, โส ตุณฺหสฺส; ",
"pli-tv-kd14:4.10.29":	"ยสฺส นกฺขมติ, โส ภาเสยฺยฯ ",
"pli-tv-kd14:4.10.30":	"ทินฺโน สงฺเฆน อายสฺมโต ทพฺพสฺส มลฺลปุตฺตสฺส สติเวปุลฺลปฺปตฺตสฺส สติวินโยฯ ",
"pli-tv-kd14:4.10.31":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:4.11.1":	"ปญฺจิมานิ, ภิกฺขเว, ธมฺมิกานิ สติวินยสฺส ทานานิฯ ",
"pli-tv-kd14:4.11.2":	"สุทฺโธ โหติ ภิกฺขุ อนาปตฺติโก, อนุวทนฺติ จ นํ, ยาจติ จ, ตสฺส สงฺโฆ สติวินยํ เทติ ธมฺเมน สมคฺเคน—",
"pli-tv-kd14:4.11.3":	"อิมานิ โข, ภิกฺขเว, ปญฺจ ธมฺมิกานิ สติวินยสฺส ทานานี”ติฯ ",
"pli-tv-kd14:5.1.0":	"๓ฯ อมูฬฺหวินย ",
"pli-tv-kd14:5.1.1":	"เตน โข ปน สมเยน คคฺโค ภิกฺขุ อุมฺมตฺตโก โหติ, จิตฺตวิปริยาสกโตฯ ",
"pli-tv-kd14:5.1.2":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ โหติ ภาสิตปริกฺกนฺตํฯ ",
"pli-tv-kd14:5.1.3":	"ภิกฺขู คคฺคํ ภิกฺขุํ อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:5.1.4":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.1.5":	"โส เอวํ วเทติ—",
"pli-tv-kd14:5.1.6":	"“อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:5.1.7":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.1.8":	"นาหํ ตํ สรามิฯ ",
"pli-tv-kd14:5.1.9":	"มูเฬฺหน เม เอตํ กตนฺ”ติฯ ",
"pli-tv-kd14:5.1.10":	"เอวมฺปิ นํ วุจฺจมานา โจเทนฺเตว—",
"pli-tv-kd14:5.1.11":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.1.12":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd14:5.1.13":	"“กถญฺหิ นาม ภิกฺขู คคฺคํ ภิกฺขุํ อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทสฺสนฺติ—",
"pli-tv-kd14:5.1.14":	"‘สรตายสฺมา เอวรูปึ อาปตฺตึ อาปชฺชิตา’ติฯ ",
"pli-tv-kd14:5.1.15":	"โส เอวํ วเทติ—",
"pli-tv-kd14:5.1.16":	"‘อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:5.1.17":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.1.18":	"นาหํ ตํ สรามิฯ ",
"pli-tv-kd14:5.1.19":	"มูเฬฺหน เม เอตํ กตนฺ’ติฯ ",
"pli-tv-kd14:5.1.20":	"เอวมฺปิ นํ วุจฺจมานา โจเทนฺเตว—",
"pli-tv-kd14:5.1.21":	"‘สรตายสฺมา เอวรูปึ อาปตฺตึ อาปชฺชิตา’”ติ? ",
"pli-tv-kd14:5.1.22":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd14:5.1.23":	"“สจฺจํ กิร, ภิกฺขเว …เป… ",
"pli-tv-kd14:5.1.24":	"สจฺจํ, ภควา”ติ …เป… ",
"pli-tv-kd14:5.1.25":	"วิครหิตฺวา …เป… ",
"pli-tv-kd14:5.1.26":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd14:5.1.27":	"“เตน หิ, ภิกฺขเว, สงฺโฆ คคฺคสฺส ภิกฺขุโน อมูฬฺหสฺส อมูฬฺหวินยํ เทตุฯ ",
"pli-tv-kd14:5.2.1":	"เอวญฺจ ปน, ภิกฺขเว, ทาตพฺโพ—",
"pli-tv-kd14:5.2.2":	"เตน, ภิกฺขเว, คคฺเคน ภิกฺขุนา สงฺฆํ อุปสงฺกมิตฺวา, เอกํสํ อุตฺตราสงฺคํ กริตฺวา, วุฑฺฒานํ ภิกฺขูนํ ปาเท วนฺทิตฺวา, อุกฺกุฏิกํ นิสีทิตฺวา, อญฺชลึ ปคฺคเหตฺวา, เอวมสฺส วจนีโย—",
"pli-tv-kd14:5.2.3":	"‘อหํ, ภนฺเต, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:5.2.4":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.2.5":	"มํ ภิกฺขู อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:5.2.6":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.2.7":	"ตฺยาหํ เอวํ วทามิ—",
"pli-tv-kd14:5.2.8":	"“อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:5.2.9":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.2.10":	"นาหํ ตํ สรามิฯ ",
"pli-tv-kd14:5.2.11":	"มูเฬฺหน เม เอตํ กตนฺ”ติฯ ",
"pli-tv-kd14:5.2.12":	"เอวมฺปิ มํ วุจฺจมานา โจเทนฺเตว—",
"pli-tv-kd14:5.2.13":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.2.14":	"โสหํ, ภนฺเต, อมูโฬฺห สงฺฆํ อมูฬฺหวินยํ ยาจามี’ติฯ ",
"pli-tv-kd14:5.2.15":	"ทุติยมฺปิ ยาจิตพฺโพฯ ",
"pli-tv-kd14:5.2.16":	"ตติยมฺปิ ยาจิตพฺโพ—",
"pli-tv-kd14:5.2.17":	"‘อหํ, ภนฺเต, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:5.2.18":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.2.19":	"มํ ภิกฺขู อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:5.2.20":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.2.21":	"ตฺยาหํ เอวํ วทามิ—",
"pli-tv-kd14:5.2.22":	"“อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:5.2.23":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.2.24":	"นาหํ ตํ สรามิ มูเฬฺหน เม เอตํ กตนฺ”ติฯ ",
"pli-tv-kd14:5.2.25":	"เอวมฺปิ มํ วุจฺจมานา โจเทนฺเตว—",
"pli-tv-kd14:5.2.26":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.2.27":	"โสหํ อมูโฬฺห ตติยมฺปิ, ภนฺเต, สงฺฆํ อมูฬฺหวินยํ ยาจามี’ติฯ ",
"pli-tv-kd14:5.2.28":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:5.2.29":	"‘สุณาตุ เม, ภนฺเต, สงฺโฆฯ ",
"pli-tv-kd14:5.2.30":	"อยํ คคฺโค ภิกฺขุ อุมฺมตฺตโก อโหสิ จิตฺตวิปริยาสกโตฯ ",
"pli-tv-kd14:5.2.31":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.2.32":	"ภิกฺขู คคฺคํ ภิกฺขุํ อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:5.2.33":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.2.34":	"โส เอวํ วเทติ—",
"pli-tv-kd14:5.2.35":	"“อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:5.2.36":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.2.37":	"นาหํ ตํ สรามิ, มูเฬฺหน เม เอตํ กตนฺ”ติฯ ",
"pli-tv-kd14:5.2.38":	"เอวมฺปิ นํ วุจฺจมานา โจเทนฺเตว—",
"pli-tv-kd14:5.2.39":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.2.40":	"โส อมูโฬฺห สงฺฆํ อมูฬฺหวินยํ ยาจติฯ ",
"pli-tv-kd14:5.2.41":	"ยทิ สงฺฆสฺส ปตฺตกลฺลํ, สงฺโฆ คคฺคสฺส ภิกฺขุโน อมูฬฺหสฺส อมูฬฺหวินยํ ทเทยฺยฯ ",
"pli-tv-kd14:5.2.42":	"เอสา ญตฺติฯ ",
"pli-tv-kd14:5.2.43":	"สุณาตุ เม, ภนฺเต, สงฺโฆฯ ",
"pli-tv-kd14:5.2.44":	"อยํ คคฺโค ภิกฺขุ อุมฺมตฺตโก อโหสิ จิตฺตวิปริยาสกโตฯ ",
"pli-tv-kd14:5.2.45":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.2.46":	"ภิกฺขู คคฺคํ ภิกฺขุํ อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:5.2.47":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.2.48":	"โส เอวํ วเทติ—",
"pli-tv-kd14:5.2.49":	"“อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:5.2.50":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:5.2.51":	"นาหํ ตํ สรามิ มูเฬฺหน เม เอตํ กตนฺ”ติฯ ",
"pli-tv-kd14:5.2.52":	"เอวมฺปิ นํ วุจฺจมานา โจเทนฺเตว—",
"pli-tv-kd14:5.2.53":	"“สรตายสฺมา เอวรูปึ อาปตฺตึ อาปชฺชิตา”ติ? ",
"pli-tv-kd14:5.2.54":	"โส อมูโฬฺห สงฺฆํ อมูฬฺหวินยํ ยาจติฯ ",
"pli-tv-kd14:5.2.55":	"สงฺโฆ คคฺคสฺส ภิกฺขุโน อมูฬฺหสฺส อมูฬฺหวินยํ เทติฯ ",
"pli-tv-kd14:5.2.56":	"ยสฺสายสฺมโต ขมติ คคฺคสฺส ภิกฺขุโน อมูฬฺหสฺส อมูฬฺหวินยสฺส ทานํ, โส ตุณฺหสฺส; ",
"pli-tv-kd14:5.2.57":	"ยสฺส นกฺขมติ, โส ภาเสยฺยฯ ",
"pli-tv-kd14:5.2.58":	"ทุติยมฺปิ เอตมตฺถํ วทามิ …เป… ",
"pli-tv-kd14:5.2.59":	"ตติยมฺปิ เอตมตฺถํ วทามิ …เป…ฯ ",
"pli-tv-kd14:5.2.60":	"ทินฺโน สงฺเฆน คคฺคสฺส ภิกฺขุโน อมูฬฺหสฺส อมูฬฺหวินโยฯ ",
"pli-tv-kd14:5.2.61":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:6.1.1":	"ตีณิมานิ, ภิกฺขเว, อธมฺมิกานิ อมูฬฺหวินยสฺส ทานานิ, ตีณิ ธมฺมิกานิฯ ",
"pli-tv-kd14:6.1.2":	"กตมานิ ตีณิ อธมฺมิกานิ อมูฬฺหวินยสฺส ทานานิ? ",
"pli-tv-kd14:6.1.3":	"อิธ ปน, ภิกฺขเว, ภิกฺขุ อาปตฺตึ อาปนฺโน โหติฯ ",
"pli-tv-kd14:6.1.4":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:6.1.5":	"‘สรตายสฺมา เอวรูปึ อาปตฺตึ อาปชฺชิตา’ติ? ",
"pli-tv-kd14:6.1.6":	"โส สรมาโนว เอวํ วเทติ—",
"pli-tv-kd14:6.1.7":	"‘น โข อหํ, อาวุโส, สรามิ เอวรูปึ อาปตฺตึ อาปชฺชิตา’ติฯ ",
"pli-tv-kd14:6.1.8":	"ตสฺส สงฺโฆ อมูฬฺหวินยํ เทติฯ ",
"pli-tv-kd14:6.1.9":	"อธมฺมิกํ อมูฬฺหวินยสฺส ทานํฯ ",
"pli-tv-kd14:6.1.10":	"อิธ ปน, ภิกฺขเว, ภิกฺขุ อาปตฺตึ อาปนฺโน โหติฯ ",
"pli-tv-kd14:6.1.11":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:6.1.12":	"‘สรตายสฺมา เอวรูปึ อาปตฺตึ อาปชฺชิตา’ติ? ",
"pli-tv-kd14:6.1.13":	"โส สรมาโนว เอวํ วเทติ—",
"pli-tv-kd14:6.1.14":	"‘สรามิ โข อหํ, อาวุโส, ยถาสุปินนฺเตนา’ติฯ ",
"pli-tv-kd14:6.1.15":	"ตสฺส สงฺโฆ อมูฬฺหวินยํ เทติฯ ",
"pli-tv-kd14:6.1.16":	"อธมฺมิกํ อมูฬฺหวินยสฺส ทานํฯ ",
"pli-tv-kd14:6.1.17":	"อิธ ปน, ภิกฺขเว, ภิกฺขุ อาปตฺตึ อาปนฺโน โหติฯ ",
"pli-tv-kd14:6.1.18":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:6.1.19":	"‘สรตายสฺมา เอวรูปึ อาปตฺตึ อาปชฺชิตา’ติ? ",
"pli-tv-kd14:6.1.20":	"โส อนุมฺมตฺตโก อุมฺมตฺตกาลยํ กโรติ—",
"pli-tv-kd14:6.1.21":	"‘อหมฺปิ โข เอวํ กโรมิฯ ",
"pli-tv-kd14:6.1.22":	"ตุเมฺหปิ เอวํ กโรถฯ ",
"pli-tv-kd14:6.1.23":	"มยฺหมฺปิ เอตํ กปฺปติฯ ",
"pli-tv-kd14:6.1.24":	"ตุมฺหากมฺเปตํ กปฺปตี’ติฯ ",
"pli-tv-kd14:6.1.25":	"ตสฺส สงฺโฆ อมูฬฺหวินยํ เทติฯ ",
"pli-tv-kd14:6.1.26":	"อธมฺมิกํ อมูฬฺหวินยสฺส ทานํฯ ",
"pli-tv-kd14:6.2.1":	"อิมานิ ตีณิ อธมฺมิกานิ อมูฬฺหวินยสฺส ทานานิฯ ",
"pli-tv-kd14:6.2.2":	"กตมานิ ตีณิ ธมฺมิกานิ อมูฬฺหวินยสฺส ทานานิ? ",
"pli-tv-kd14:6.2.3":	"อิธ ปน, ภิกฺขเว, ภิกฺขุ อุมฺมตฺตโก โหติ จิตฺตวิปริยาสกโตฯ ",
"pli-tv-kd14:6.2.4":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ โหติ ภาสิตปริกฺกนฺตํฯ ",
"pli-tv-kd14:6.2.5":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:6.2.6":	"‘สรตายสฺมา เอวรูปึ อาปตฺตึ อาปชฺชิตา’ติ? ",
"pli-tv-kd14:6.2.7":	"โส อสฺสรมาโนว เอวํ วเทติ—",
"pli-tv-kd14:6.2.8":	"‘น โข อหํ, อาวุโส, สรามิ เอวรูปึ อาปตฺตึ อาปชฺชิตา’ติฯ ",
"pli-tv-kd14:6.2.9":	"ตสฺส สงฺโฆ อมูฬฺหวินยํ เทติฯ ",
"pli-tv-kd14:6.2.10":	"ธมฺมิกํ อมูฬฺหวินยสฺส ทานํฯ ",
"pli-tv-kd14:6.2.11":	"อิธ ปน, ภิกฺขเว, ภิกฺขุ อุมฺมตฺตโก โหติ จิตฺตวิปริยาสกโตฯ ",
"pli-tv-kd14:6.2.12":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ โหติ ภาสิตปริกฺกนฺตํฯ ",
"pli-tv-kd14:6.2.13":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:6.2.14":	"‘สรตายสฺมา เอวรูปึ อาปตฺตึ อาปชฺชิตา’ติ? ",
"pli-tv-kd14:6.2.15":	"โส อสฺสรมาโนว เอวํ วเทติ—",
"pli-tv-kd14:6.2.16":	"‘สรามิ โข อหํ, อาวุโส, ยถาสุปินนฺเตนา’ติฯ ",
"pli-tv-kd14:6.2.17":	"ตสฺส สงฺโฆ อมูฬฺหวินยํ เทติฯ ",
"pli-tv-kd14:6.2.18":	"ธมฺมิกํ อมูฬฺหวินยสฺส ทานํฯ ",
"pli-tv-kd14:6.2.19":	"อิธ ปน, ภิกฺขเว, ภิกฺขุ อุมฺมตฺตโก โหติ จิตฺตวิปริยาสกโตฯ ",
"pli-tv-kd14:6.2.20":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ โหติ ภาสิตปริกฺกนฺตํฯ ",
"pli-tv-kd14:6.2.21":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:6.2.22":	"‘สรตายสฺมา เอวรูปึ อาปตฺตึ อาปชฺชิตา’ติ? ",
"pli-tv-kd14:6.2.23":	"โส อุมฺมตฺตโก อุมฺมตฺตกาลยํ กโรติ—",
"pli-tv-kd14:6.2.24":	"‘อหมฺปิ เอวํ กโรมิฯ ",
"pli-tv-kd14:6.2.25":	"ตุเมฺหปิ เอวํ กโรถฯ ",
"pli-tv-kd14:6.2.26":	"มยฺหมฺปิ เอตํ กปฺปติฯ ",
"pli-tv-kd14:6.2.27":	"ตุมฺหากมฺเปตํ กปฺปตี’ติฯ ",
"pli-tv-kd14:6.2.28":	"ตสฺส สงฺโฆ อมูฬฺหวินยํ เทติฯ ",
"pli-tv-kd14:6.2.29":	"ธมฺมิกํ อมูฬฺหวินยสฺส ทานํฯ ",
"pli-tv-kd14:6.2.30":	"อิมานิ ตีณิ ธมฺมิกานิ อมูฬฺหวินยสฺส ทานานี”ติฯ ",
"pli-tv-kd14:7.1.0":	"๔ฯ ปฏิญฺญาตกรณ ",
"pli-tv-kd14:7.1.1":	"เตน โข ปน สมเยน ฉพฺพคฺคิยา ภิกฺขู อปฺปฏิญฺญาย ภิกฺขูนํ กมฺมานิ กโรนฺติ—",
"pli-tv-kd14:7.1.2":	"ตชฺชนียมฺปิ, นิยสฺสมฺปิ, ปพฺพาชนียมฺปิ, ปฏิสารณียมฺปิ, อุกฺเขปนียมฺปิฯ ",
"pli-tv-kd14:7.1.3":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd14:7.1.4":	"“กถญฺหิ นาม ฉพฺพคฺคิยา ภิกฺขู อปฺปฏิญฺญาย ภิกฺขูนํ กมฺมานิ กริสฺสนฺติ—",
"pli-tv-kd14:7.1.5":	"ตชฺชนียมฺปิ, นิยสฺสมฺปิ, ปพฺพาชนียมฺปิ, ปฏิสารณียมฺปิ, อุกฺเขปนียมฺปี”ติฯ ",
"pli-tv-kd14:7.1.6":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd14:7.1.7":	"“สจฺจํ กิร, ภิกฺขเว …เป… ",
"pli-tv-kd14:7.1.8":	"“สจฺจํ, ภควา”ติ …เป… ",
"pli-tv-kd14:7.1.9":	"วิครหิตฺวา …เป… ",
"pli-tv-kd14:7.1.10":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd14:7.1.11":	"“น, ภิกฺขเว, อปฺปฏิญฺญาย ภิกฺขูนํ กมฺมํ กาตพฺพํ—",
"pli-tv-kd14:7.1.12":	"ตชฺชนียํ วา, นิยสฺสํ วา, ปพฺพาชนียํ วา, ปฏิสารณียํ วา, อุกฺเขปนียํ วาฯ ",
"pli-tv-kd14:7.1.13":	"โย กเรยฺย, อาปตฺติ ทุกฺกฏสฺสฯ ",
"pli-tv-kd14:8.1.1":	"เอวํ โข, ภิกฺขเว, อธมฺมิกํ โหติ ปฏิญฺญาตกรณํ, เอวํ ธมฺมิกํฯ ",
"pli-tv-kd14:8.1.2":	"กถญฺจ, ภิกฺขเว, อธมฺมิกํ โหติ ปฏิญฺญาตกรณํ? ",
"pli-tv-kd14:8.1.3":	"ภิกฺขุ ปาราชิกํ อชฺฌาปนฺโน โหติฯ ",
"pli-tv-kd14:8.1.4":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:8.1.5":	"‘ปาราชิกํ อายสฺมา อชฺฌาปนฺโน’ติ? ",
"pli-tv-kd14:8.1.6":	"โส เอวํ วเทติ—",
"pli-tv-kd14:8.1.7":	"‘น โข อหํ, อาวุโส, ปาราชิกํ อชฺฌาปนฺโน, สงฺฆาทิเสสํ อชฺฌาปนฺโน’ติฯ ",
"pli-tv-kd14:8.1.8":	"ตํ สงฺโฆ สงฺฆาทิเสเสน กาเรติฯ ",
"pli-tv-kd14:8.1.9":	"อธมฺมิกํ ปฏิญฺญาตกรณํฯ ",
"pli-tv-kd14:8.1.10":	"ภิกฺขุ ปาราชิกํ อชฺฌาปนฺโน โหติฯ ",
"pli-tv-kd14:8.1.11":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:8.1.12":	"‘ปาราชิกํ อายสฺมา อชฺฌาปนฺโน’ติ? ",
"pli-tv-kd14:8.1.13":	"โส เอวํ วเทติ—",
"pli-tv-kd14:8.1.14":	"‘น โข อหํ, อาวุโส, ปาราชิกํ อชฺฌาปนฺโน, ถุลฺลจฺจยํ …เป… ",
"pli-tv-kd14:8.1.15":	"ปาจิตฺติยํ …เป… ",
"pli-tv-kd14:8.1.16":	"ปาฏิเทสนียํ …เป… ",
"pli-tv-kd14:8.1.17":	"ทุกฺกฏํ …เป… ",
"pli-tv-kd14:8.1.18":	"ทุพฺภาสิตํ อชฺฌาปนฺโน’ติฯ ",
"pli-tv-kd14:8.1.19":	"ตํ สงฺโฆ ทุพฺภาสิเตน กาเรติฯ ",
"pli-tv-kd14:8.1.20":	"อธมฺมิกํ ปฏิญฺญาตกรณํฯ ",
"pli-tv-kd14:8.1.21":	"ภิกฺขุ สงฺฆาทิเสสํ …เป… ",
"pli-tv-kd14:8.1.22":	"ถุลฺลจฺจยํ …เป… ",
"pli-tv-kd14:8.1.23":	"ปาจิตฺติยํ …เป… ",
"pli-tv-kd14:8.1.24":	"ปาฏิเทสนียํ …เป… ",
"pli-tv-kd14:8.1.25":	"ทุกฺกฏํ …เป… ",
"pli-tv-kd14:8.1.26":	"ทุพฺภาสิตํ อชฺฌาปนฺโน โหติฯ ",
"pli-tv-kd14:8.1.27":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:8.1.28":	"‘ทุพฺภาสิตํ อายสฺมา อชฺฌาปนฺโน’ติ? ",
"pli-tv-kd14:8.1.29":	"โส เอวํ วเทติ—",
"pli-tv-kd14:8.1.30":	"‘น โข อหํ, อาวุโส, ทุพฺภาสิตํ อชฺฌาปนฺโน, ปาราชิกํ อชฺฌาปนฺโน’ติฯ ",
"pli-tv-kd14:8.1.31":	"ตํ สงฺโฆ ปาราชิเกน กาเรติฯ ",
"pli-tv-kd14:8.1.32":	"อธมฺมิกํ ปฏิญฺญาตกรณํฯ ",
"pli-tv-kd14:8.1.33":	"ภิกฺขุ ทุพฺภาสิตํ อชฺฌาปนฺโน โหติฯ ",
"pli-tv-kd14:8.1.34":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:8.1.35":	"‘ทุพฺภาสิตํ อายสฺมา อชฺฌาปนฺโน’ติ? ",
"pli-tv-kd14:8.1.36":	"โส เอวํ วเทติ—",
"pli-tv-kd14:8.1.37":	"‘น โข อหํ, อาวุโส, ทุพฺภาสิตํ อชฺฌาปนฺโน, สงฺฆาทิเสสํ …เป… ",
"pli-tv-kd14:8.1.38":	"ถุลฺลจฺจยํ …เป… ",
"pli-tv-kd14:8.1.39":	"ปาจิตฺติยํ …เป… ",
"pli-tv-kd14:8.1.40":	"ปาฏิเทสนียํ …เป… ",
"pli-tv-kd14:8.1.41":	"ทุกฺกฏํ อชฺฌาปนฺโน’ติฯ ",
"pli-tv-kd14:8.1.42":	"ตํ สงฺโฆ ทุกฺกเฏน กาเรติฯ ",
"pli-tv-kd14:8.1.43":	"อธมฺมิกํ ปฏิญฺญาตกรณํฯ ",
"pli-tv-kd14:8.2.1":	"เอวํ โข, ภิกฺขเว, อธมฺมิกํ โหติ ปฏิญฺญาตกรณํฯ ",
"pli-tv-kd14:8.2.2":	"กถญฺจ, ภิกฺขเว, ธมฺมิกํ โหติ ปฏิญฺญาตกรณํ? ",
"pli-tv-kd14:8.2.3":	"ภิกฺขุ ปาราชิกํ อชฺฌาปนฺโน โหติฯ ",
"pli-tv-kd14:8.2.4":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:8.2.5":	"‘ปาราชิกํ อายสฺมา อชฺฌาปนฺโน’ติ? ",
"pli-tv-kd14:8.2.6":	"โส เอวํ วเทติ—",
"pli-tv-kd14:8.2.7":	"‘อาม, อาวุโส, ปาราชิกํ อชฺฌาปนฺโน’ติฯ ",
"pli-tv-kd14:8.2.8":	"ตํ สงฺโฆ ปาราชิเกน กาเรติฯ ",
"pli-tv-kd14:8.2.9":	"ธมฺมิกํ ปฏิญฺญาตกรณํฯ ",
"pli-tv-kd14:8.2.10":	"ภิกฺขุ สงฺฆาทิเสสํ …เป… ",
"pli-tv-kd14:8.2.11":	"ถุลฺลจฺจยํ …เป… ",
"pli-tv-kd14:8.2.12":	"ปาจิตฺติยํ …เป… ",
"pli-tv-kd14:8.2.13":	"ปาฏิเทสนียํ …เป… ",
"pli-tv-kd14:8.2.14":	"ทุกฺกฏํ …เป… ",
"pli-tv-kd14:8.2.15":	"ทุพฺภาสิตํ อชฺฌาปนฺโน โหติฯ ",
"pli-tv-kd14:8.2.16":	"ตเมนํ โจเทติ สงฺโฆ วา, สมฺพหุลา วา, เอกปุคฺคโล วา—",
"pli-tv-kd14:8.2.17":	"‘ทุพฺภาสิตํ อายสฺมา อชฺฌาปนฺโน’ติ? ",
"pli-tv-kd14:8.2.18":	"โส เอวํ วเทติ—",
"pli-tv-kd14:8.2.19":	"‘อาม, อาวุโส, ทุพฺภาสิตํ อชฺฌาปนฺโน’ติฯ ",
"pli-tv-kd14:8.2.20":	"ตํ สงฺโฆ ทุพฺภาสิเตน กาเรติฯ ",
"pli-tv-kd14:8.2.21":	"ธมฺมิกํ ปฏิญฺญาตกรณํฯ ",
"pli-tv-kd14:8.2.22":	"เอวํ โข, ภิกฺขเว, ธมฺมิกํ โหติ ปฏิญฺญาตกรณนฺ”ติฯ ",
"pli-tv-kd14:9.1.0":	"๕ฯ เยภุยฺยสิกา ",
"pli-tv-kd14:9.1.1":	"เตน โข ปน สมเยน ภิกฺขู สงฺฆมชฺเฌ ภณฺฑนชาตา กลหชาตา วิวาทาปนฺนา อญฺญมญฺญํ มุขสตฺตีหิ วิตุทนฺตา วิหรนฺติ, น สกฺโกนฺติ ตํ อธิกรณํ วูปสเมตุํฯ ",
"pli-tv-kd14:9.1.2":	"ภควโต เอตมตฺถํ อาโรเจสุํฯ ",
"pli-tv-kd14:9.1.3":	"“อนุชานามิ, ภิกฺขเว, เอวรูปํ อธิกรณํ เยภุยฺยสิกาย วูปสเมตุํฯ ",
"pli-tv-kd14:9.1.4":	"ปญฺจหงฺเคหิ สมนฺนาคโต ภิกฺขุ สลากคฺคาหาปโก สมฺมนฺนิตพฺโพ—",
"pli-tv-kd14:9.1.5":	"โย น ฉนฺทาคตึ คจฺเฉยฺย, น โทสาคตึ คจฺเฉยฺย, น โมหาคตึ คจฺเฉยฺย, น ภยาคตึ คจฺเฉยฺย, คหิตาคหิตญฺจ ชาเนยฺยฯ ",
"pli-tv-kd14:9.1.6":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd14:9.1.7":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:9.1.8":	"‘สุณาตุ เม, ภนฺเต, สงฺโฆฯ ",
"pli-tv-kd14:9.1.9":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุํ สลากคฺคาหาปกํ สมฺมนฺเนยฺยฯ ",
"pli-tv-kd14:9.1.10":	"เอสา ญตฺติฯ ",
"pli-tv-kd14:9.1.11":	"สุณาตุ เม, ภนฺเต, สงฺโฆฯ ",
"pli-tv-kd14:9.1.12":	"สงฺโฆ อิตฺถนฺนามํ ภิกฺขุํ สลากคฺคาหาปกํ สมฺมนฺนติฯ ",
"pli-tv-kd14:9.1.13":	"ยสฺสายสฺมโต ขมติ อิตฺถนฺนามสฺส ภิกฺขุโน สลากคฺคาหาปกสฺส สมฺมุติ, โส ตุณฺหสฺส; ",
"pli-tv-kd14:9.1.14":	"ยสฺส นกฺขมติ, โส ภาเสยฺยฯ ",
"pli-tv-kd14:9.1.15":	"สมฺมโต สงฺเฆน อิตฺถนฺนาโม ภิกฺขุ สลากคฺคาหาปโกฯ ",
"pli-tv-kd14:9.1.16":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:10.1.1":	"ทสยิเม, ภิกฺขเว, อธมฺมิกา สลากคฺคาหา, ทส ธมฺมิกาฯ ",
"pli-tv-kd14:10.1.2":	"กตเม ทส อธมฺมิกา สลากคฺคาหา? ",
"pli-tv-kd14:10.1.3":	"โอรมตฺตกญฺจ อธิกรณํ โหติ, น จ คติคตํ โหติ, น จ สริตสาริตํ โหติ, ชานาติ อธมฺมวาที พหุตราติ, อปฺเปว นาม อธมฺมวาที พหุตรา อสฺสูติ, ชานาติ สงฺโฆ ภิชฺชิสฺสตีติ, อปฺเปว นาม สงฺโฆ ภิชฺเชยฺยาติ, อธมฺเมน คณฺหนฺติ, วคฺคา คณฺหนฺติ, น จ ยถาทิฏฺฐิยา คณฺหนฺติ—",
"pli-tv-kd14:10.1.4":	"อิเม ทส อธมฺมิกา สลากคฺคาหาฯ ",
"pli-tv-kd14:10.2.1":	"กตเม ทส ธมฺมิกา สลากคฺคาหา? ",
"pli-tv-kd14:10.2.2":	"น จ โอรมตฺตกํ อธิกรณํ โหติ, คติคตญฺจ โหติ, สริตสาริตญฺจ โหติ, ชานาติ ธมฺมวาที พหุตราติ, อปฺเปว นาม ธมฺมวาที พหุตรา อสฺสูติ, ชานาติ สงฺโฆ น ภิชฺชิสฺสตีติ, อปฺเปว นาม สงฺโฆ น ภิชฺเชยฺยาติ, ธมฺเมน คณฺหนฺติ, สมคฺคา คณฺหนฺติ, ยถาทิฏฺฐิยา จ คณฺหนฺติ—",
"pli-tv-kd14:10.2.3":	"อิเม ทส ธมฺมิกา สลากคฺคาหา”ติฯ ",
"pli-tv-kd14:11.1.0":	"๖ฯ ตสฺสปาปิยสิกา ",
"pli-tv-kd14:11.1.1":	"เตน โข ปน สมเยน อุปวาโฬ ภิกฺขุ สงฺฆมชฺเฌ อาปตฺติยา อนุยุญฺชิยมาโน อวชานิตฺวา ปฏิชานาติ, ปฏิชานิตฺวา อวชานาติ, อญฺเญนญฺญํ ปฏิจรติ, สมฺปชานมุสา ภาสติฯ ",
"pli-tv-kd14:11.1.2":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd14:11.1.3":	"“กถญฺหิ นาม อุปวาโฬ ภิกฺขุ สงฺฆมชฺเฌ อาปตฺติยา อนุยุญฺชิยมาโน อวชานิตฺวา ปฏิชานิสฺสติ, ปฏิชานิตฺวา อวชานิสฺสติ, อญฺเญนญฺญํ ปฏิจริสฺสติ, สมฺปชานมุสา ภาสิสฺสตี”ติฯ ",
"pli-tv-kd14:11.1.4":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd14:11.1.5":	"“สจฺจํ กิร, ภิกฺขเว …เป… ",
"pli-tv-kd14:11.1.6":	"“สจฺจํ, ภควา”ติ …เป… ",
"pli-tv-kd14:11.1.7":	"วิครหิตฺวา …เป… ",
"pli-tv-kd14:11.1.8":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd14:11.1.9":	"“เตน หิ, ภิกฺขเว, สงฺโฆ อุปวาฬสฺส ภิกฺขุโน ตสฺสปาปิยสิกากมฺมํ กโรตุฯ ",
"pli-tv-kd14:11.2.1":	"เอวญฺจ ปน, ภิกฺขเว, กาตพฺพํฯ ",
"pli-tv-kd14:11.2.2":	"ปฐมํ อุปวาโฬ ภิกฺขุ โจเทตพฺโพ, โจเทตฺวา สาเรตพฺโพ, สาเรตฺวา อาปตฺตึ อาโรเปตพฺโพ, อาปตฺตึ อาโรเปตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:11.2.3":	"‘สุณาตุ เม, ภนฺเต, สงฺโฆฯ ",
"pli-tv-kd14:11.2.4":	"อยํ อุปวาโฬ ภิกฺขุ สงฺฆมชฺเฌ อาปตฺติยา อนุยุญฺชิยมาโน อวชานิตฺวา ปฏิชานาติ, ปฏิชานิตฺวา อวชานาติ, อญฺเญนญฺญํ ปฏิจรติ, สมฺปชานมุสา ภาสติฯ ",
"pli-tv-kd14:11.2.5":	"ยทิ สงฺฆสฺส ปตฺตกลฺลํ, สงฺโฆ อุปวาฬสฺส ภิกฺขุโน ตสฺสปาปิยสิกากมฺมํ กเรยฺยฯ ",
"pli-tv-kd14:11.2.6":	"เอสา ญตฺติฯ ",
"pli-tv-kd14:11.2.7":	"สุณาตุ เม, ภนฺเต, สงฺโฆฯ ",
"pli-tv-kd14:11.2.8":	"อยํ อุปวาโฬ ภิกฺขุ สงฺฆมชฺเฌ อาปตฺติยา อนุยุญฺชิยมาโน อวชานิตฺวา ปฏิชานาติ, ปฏิชานิตฺวา อวชานาติ, อญฺเญนญฺญํ ปฏิจรติ, สมฺปชานมุสา ภาสติฯ ",
"pli-tv-kd14:11.2.9":	"สงฺโฆ อุปวาฬสฺส ภิกฺขุโน ตสฺสปาปิยสิกากมฺมํ กโรติฯ ",
"pli-tv-kd14:11.2.10":	"ยสฺสายสฺมโต ขมติ อุปวาฬสฺส ภิกฺขุโน ตสฺสปาปิยสิกากมฺมสฺส กรณํ, โส ตุณฺหสฺส; ",
"pli-tv-kd14:11.2.11":	"ยสฺส นกฺขมติ, โส ภาเสยฺยฯ ",
"pli-tv-kd14:11.2.12":	"ทุติยมฺปิ เอตมตฺถํ วทามิ …เป… ",
"pli-tv-kd14:11.2.13":	"ตติยมฺปิ เอตมตฺถํ วทามิ …เป…ฯ ",
"pli-tv-kd14:11.2.14":	"กตํ สงฺเฆน อุปวาฬสฺส ภิกฺขุโน ตสฺสปาปิยสิกากมฺมํฯ ",
"pli-tv-kd14:11.2.15":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:12.1.1":	"ปญฺจิมานิ, ภิกฺขเว, ธมฺมิกานิ ตสฺสปาปิยสิกากมฺมสฺส กรณานิฯ ",
"pli-tv-kd14:12.1.2":	"อสุจิ จ โหติ, อลชฺชี จ, สานุวาโท จ, ตสฺส สงฺโฆ ตสฺสปาปิยสิกากมฺมํ กโรติ ธมฺเมน, สมคฺเคน—",
"pli-tv-kd14:12.1.3":	"อิมานิ โข, ภิกฺขเว, ปญฺจ ธมฺมิกานิ ตสฺสปาปิยสิกากมฺมสฺส กรณานิฯ ",
"pli-tv-kd14:12.2.0":	"๖ฯ๑ฯ อธมฺมกมฺมทฺวาทสก ",
"pli-tv-kd14:12.2.1":	"ตีหิ, ภิกฺขเว, องฺเคหิ สมนฺนาคตํ ตสฺสปาปิยสิกากมฺมํ อธมฺมกมฺมญฺจ โหติ, อวินยกมฺมญฺจ, ทุวูปสนฺตญฺจฯ ",
"pli-tv-kd14:12.2.2.1":	"อสมฺมุขา กตํ โหติ, อปฺปฏิปุจฺฉากตํ โหติ, อปฺปฏิญฺญาย กตํ โหติ …เป… ",
"pli-tv-kd14:12.2.3":	"… อธมฺเมน กตํ โหติ, วคฺเคน กตํ โหติ—",
"pli-tv-kd14:12.2.4":	"อิเมหิ โข, ภิกฺขเว, ตีหงฺเคหิ สมนฺนาคตํ ตสฺสปาปิยสิกากมฺมํ อธมฺมกมฺมญฺจ โหติ, อวินยกมฺมญฺจ, ทุวูปสนฺตญฺจฯ ",
"pli-tv-kd14:12.3.0":	"๖ฯ๒ฯ ธมฺมกมฺมทฺวาทสก ",
"pli-tv-kd14:12.3.1":	"ตีหิ, ภิกฺขเว, องฺเคหิ สมนฺนาคตํ ตสฺสปาปิยสิกากมฺมํ ธมฺมกมฺมญฺจ โหติ, วินยกมฺมญฺจ, สุวูปสนฺตญฺจฯ ",
"pli-tv-kd14:12.3.2.1":	"สมฺมุขา กตํ โหติ, ปฏิปุจฺฉากตํ โหติ, ปฏิญฺญาย กตํ โหติ …เป… ",
"pli-tv-kd14:12.3.3":	"… ธมฺเมน กตํ โหติ, สมคฺเคน กตํ โหติ—",
"pli-tv-kd14:12.3.4":	"อิเมหิ โข, ภิกฺขเว, ตีหงฺเคหิ สมนฺนาคตํ ตสฺสปาปิยสิกากมฺมํ ธมฺมกมฺมญฺจ โหติ, วินยกมฺมญฺจ, สุวูปสนฺตญฺจฯ ",
"pli-tv-kd14:12.4.0":	"๖ฯ๓ฯ อากงฺขมานฉกฺก ",
"pli-tv-kd14:12.4.1":	"ตีหิ, ภิกฺขเว, องฺเคหิ สมนฺนาคตสฺส ภิกฺขุโน อากงฺขมาโน สงฺโฆ ตสฺสปาปิยสิกากมฺมํ กเรยฺยฯ ",
"pli-tv-kd14:12.4.2":	"ภณฺฑนการโก โหติ กลหการโก วิวาทการโก ภสฺสการโก สงฺเฆ อธิกรณการโก; ",
"pli-tv-kd14:12.4.3":	"พาโล โหติ อพฺยตฺโต อาปตฺติพหุโล อนปทาโน; ",
"pli-tv-kd14:12.4.4":	"คิหิสํสฏฺโฐ วิหรติ อนนุโลมิเกหิ คิหิสํสคฺเคหิ—",
"pli-tv-kd14:12.4.5":	"อิเมหิ โข, ภิกฺขเว, ตีหงฺเคหิ สมนฺนาคตสฺส ภิกฺขุโน อากงฺขมาโน สงฺโฆ ตสฺสปาปิยสิกากมฺมํ กเรยฺยฯ ",
"pli-tv-kd14:12.4.6":	"อปเรหิปิ, ภิกฺขเว, ตีหงฺเคหิ สมนฺนาคตสฺส ภิกฺขุโน อากงฺขมาโน สงฺโฆ ตสฺสปาปิยสิกากมฺมํ กเรยฺยฯ ",
"pli-tv-kd14:12.4.7":	"อธิสีเล สีลวิปนฺโน โหติ, อชฺฌาจาเร อาจารวิปนฺโน โหติ, อติทิฏฺฐิยา ทิฏฺฐิวิปนฺโน โหติ—",
"pli-tv-kd14:12.4.8":	"อิเมหิ โข, ภิกฺขเว …เป…ฯ ",
"pli-tv-kd14:12.4.9":	"อปเรหิปิ, ภิกฺขเว …เป… ",
"pli-tv-kd14:12.4.10":	"พุทฺธสฺส อวณฺณํ ภาสติ, ธมฺมสฺส อวณฺณํ ภาสติ, สงฺฆสฺส อวณฺณํ ภาสติ—",
"pli-tv-kd14:12.4.11":	"อิเมหิ โข, ภิกฺขเว, ตีหงฺเคหิ สมนฺนาคตสฺส ภิกฺขุโน อากงฺขมาโน สงฺโฆ ตสฺสปาปิยสิกากมฺมํ กเรยฺยฯ ",
"pli-tv-kd14:12.4.12":	"ติณฺณํ, ภิกฺขเว, ภิกฺขูนํ อากงฺขมาโน สงฺโฆ ตสฺสปาปิยสิกากมฺมํ กเรยฺยฯ ",
"pli-tv-kd14:12.4.13":	"เอโก ภณฺฑนการโก โหติ …เป… ",
"pli-tv-kd14:12.4.14":	"สงฺเฆ อธิกรณการโก; ",
"pli-tv-kd14:12.4.15":	"เอโก พาโล โหติ อพฺยตฺโต อาปตฺติพหุโล อนปทาโน; ",
"pli-tv-kd14:12.4.16":	"เอโก คิหิสํสฏฺโฐ วิหรติ อนนุโลมิเกหิ คิหิสํสคฺเคหิ—",
"pli-tv-kd14:12.4.17":	"อิเมสํ โข, ภิกฺขเว, ติณฺณํ ภิกฺขูนํ อากงฺขมาโน สงฺโฆ ตสฺสปาปิยสิกากมฺมํ กเรยฺยฯ ",
"pli-tv-kd14:12.4.18":	"อปเรสมฺปิ, ภิกฺขเว, ติณฺณํ ภิกฺขูนํ อากงฺขมาโน สงฺโฆ ตสฺสปาปิยสิกากมฺมํ กเรยฺยฯ ",
"pli-tv-kd14:12.4.19":	"เอโก อธิสีเล สีลวิปนฺโน โหติ, เอโก อชฺฌาจาเร อาจารวิปนฺโน โหติ, เอโก อติทิฏฺฐิยา ทิฏฺฐิวิปนฺโน โหติ—",
"pli-tv-kd14:12.4.20":	"อิเมสํ โข, ภิกฺขเว …เป…ฯ ",
"pli-tv-kd14:12.4.21":	"อปเรสมฺปิ, ภิกฺขเว …เป… ",
"pli-tv-kd14:12.4.22":	"เอโก พุทฺธสฺส อวณฺณํ ภาสติ, เอโก ธมฺมสฺส อวณฺณํ ภาสติ, เอโก สงฺฆสฺส อวณฺณํ ภาสติ—",
"pli-tv-kd14:12.4.23":	"อิเมสํ โข, ภิกฺขเว, ติณฺณํ ภิกฺขูนํ อากงฺขมาโน สงฺโฆ ตสฺสปาปิยสิกากมฺมํ กเรยฺยฯ ",
"pli-tv-kd14:12.5.0":	"๖ฯ๔ฯ อฏฺฐารสวตฺต ",
"pli-tv-kd14:12.5.1":	"ตสฺสปาปิยสิกากมฺมกเตน, ภิกฺขเว, ภิกฺขุนา สมฺมา วตฺติตพฺพํฯ ",
"pli-tv-kd14:12.5.2":	"ตตฺรายํ สมฺมาวตฺตนา—",
"pli-tv-kd14:12.5.3":	"น อุปสมฺปาเทตพฺพํ, ",
"pli-tv-kd14:12.5.4":	"น นิสฺสโย ทาตพฺโพ, ",
"pli-tv-kd14:12.5.5":	"น สามเณโร อุปฏฺฐาเปตพฺโพ, ",
"pli-tv-kd14:12.5.6":	"น ภิกฺขุโนวาทกสมฺมุติ สาทิตพฺพา, ",
"pli-tv-kd14:12.5.7.1":	"สมฺมเตนปิ ภิกฺขุนิโย น โอวทิตพฺพา …เป… ",
"pli-tv-kd14:12.5.8":	"น ภิกฺขูหิ สมฺปโยเชตพฺพนฺ”ติฯ ",
"pli-tv-kd14:12.6.1":	"อถ โข สงฺโฆ อุปวาฬสฺส ภิกฺขุโน ตสฺสปาปิยสิกากมฺมํ อกาสิฯ ",
"pli-tv-kd14:13.1.0":	"๗ฯ ติณวตฺถารก ",
"pli-tv-kd14:13.1.1":	"เตน โข ปน สมเยน ภิกฺขูนํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ โหติ ภาสิตปริกฺกนฺตํฯ ",
"pli-tv-kd14:13.1.2":	"อถ โข เตสํ ภิกฺขูนํ เอตทโหสิ—",
"pli-tv-kd14:13.1.3":	"“อมฺหากํ โข ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:13.1.4":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:13.1.5":	"กถํ นุ โข อเมฺหหิ ปฏิปชฺชิตพฺพนฺ”ติ? ",
"pli-tv-kd14:13.1.6":	"ภควโต เอตมตฺถํ อาโรเจสุํฯ ",
"pli-tv-kd14:13.1.7":	"“อิธ ปน, ภิกฺขเว, ภิกฺขูนํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ โหติ ภาสิตปริกฺกนฺตํฯ ",
"pli-tv-kd14:13.1.8":	"ตตฺร เจ ภิกฺขูนํ เอวํ โหติ—",
"pli-tv-kd14:13.1.9":	"‘อมฺหากํ โข ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํ; ",
"pli-tv-kd14:13.1.10":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยา’ติ, อนุชานามิ, ภิกฺขเว, เอวรูปํ อธิกรณํ ติณวตฺถารเกน วูปสเมตุํฯ ",
"pli-tv-kd14:13.2.1":	"เอวญฺจ ปน, ภิกฺขเว, วูปสเมตพฺพํฯ ",
"pli-tv-kd14:13.2.2":	"สพฺเพเหว เอกชฺฌํ สนฺนิปติตพฺพํ, สนฺนิปติตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:13.2.3":	"‘สุณาตุ เม, ภนฺเต, สงฺโฆฯ ",
"pli-tv-kd14:13.2.4":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:13.2.5":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:13.2.6":	"ยทิ สงฺฆสฺส ปตฺตกลฺลํ, สงฺโฆ อิมํ อธิกรณํ ติณวตฺถารเกน วูปสเมยฺย, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตนฺ’ติฯ ",
"pli-tv-kd14:13.2.7":	"เอกโตปกฺขิกานํ ภิกฺขูนํ พฺยตฺเตน ภิกฺขุนา ปฏิพเลน สโก ปกฺโข ญาเปตพฺโพ—",
"pli-tv-kd14:13.2.8":	"‘สุณนฺตุ เม อายสฺมนฺตาฯ ",
"pli-tv-kd14:13.2.9":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:13.2.10":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:13.2.11":	"ยทายสฺมนฺตานํ ปตฺตกลฺลํ, อหํ ยา เจว อายสฺมนฺตานํ อาปตฺติ, ยา จ อตฺตโน อาปตฺติ, อายสฺมนฺตานญฺเจว อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสยฺยํ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตนฺ’ติฯ ",
"pli-tv-kd14:13.2.12":	"อถาปเรสํ เอกโตปกฺขิกานํ ภิกฺขูนํ พฺยตฺเตน ภิกฺขุนา ปฏิพเลน สโก ปกฺโข ญาเปตพฺโพ—",
"pli-tv-kd14:13.2.13":	"‘สุณนฺตุ เม อายสฺมนฺตาฯ ",
"pli-tv-kd14:13.2.14":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:13.2.15":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:13.2.16":	"ยทายสฺมนฺตานํ ปตฺตกลฺลํ, อหํ ยา เจว อายสฺมนฺตานํ อาปตฺติ, ยา จ อตฺตโน อาปตฺติ, อายสฺมนฺตานญฺเจว อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสยฺยํ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตนฺ’ติฯ ",
"pli-tv-kd14:13.3.1":	"อถาปเรสํ เอกโตปกฺขิกานํ ภิกฺขูนํ พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:13.3.2":	"‘สุณาตุ เม, ภนฺเต, สงฺโฆฯ ",
"pli-tv-kd14:13.3.3":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:13.3.4":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:13.3.5":	"ยทิ สงฺฆสฺส ปตฺตกลฺลํ, อหํ ยา เจว อิเมสํ อายสฺมนฺตานํ อาปตฺติ, ยา จ อตฺตโน อาปตฺติ, อิเมสญฺเจว อายสฺมนฺตานํ อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสยฺยํ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:13.3.6":	"เอสา ญตฺติฯ ",
"pli-tv-kd14:13.3.7":	"สุณาตุ เม, ภนฺเต, สงฺโฆฯ ",
"pli-tv-kd14:13.3.8":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:13.3.9":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:13.3.10":	"อหํ ยา เจว อิเมสํ อายสฺมนฺตานํ อาปตฺติ, ยา จ อตฺตโน อาปตฺติ, อิเมสญฺเจว อายสฺมนฺตานํ อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสมิ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:13.3.11":	"ยสฺสายสฺมโต ขมติ อมฺหากํ อิมาสํ อาปตฺตีนํ สงฺฆมชฺเฌ ติณวตฺถารเกน เทสนา, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํ, โส ตุณฺหสฺส; ",
"pli-tv-kd14:13.3.12":	"ยสฺส นกฺขมติ, โส ภาเสยฺยฯ ",
"pli-tv-kd14:13.3.13":	"เทสิตา อมฺหากํ อิมา อาปตฺติโย สงฺฆมชฺเฌ ติณวตฺถารเกน, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:13.3.14":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:13.3.15":	"อถาปเรสํ เอกโตปกฺขิกานํ ภิกฺขูนํ พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:13.3.16":	"‘สุณาตุ เม, ภนฺเต, สงฺโฆฯ ",
"pli-tv-kd14:13.3.17":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:13.3.18":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:13.3.19":	"ยทิ สงฺฆสฺส ปตฺตกลฺลํ, อหํ ยา เจว อิเมสํ อายสฺมนฺตานํ อาปตฺติ, ยา จ อตฺตโน อาปตฺติ, อิเมสญฺเจว อายสฺมนฺตานํ อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสยฺยํ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:13.3.20":	"เอสา ญตฺติฯ ",
"pli-tv-kd14:13.3.21":	"สุณาตุ เม, ภนฺเต, สงฺโฆฯ ",
"pli-tv-kd14:13.3.22":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:13.3.23":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:13.3.24":	"อหํ ยา เจว อิเมสํ อายสฺมนฺตานํ อาปตฺติ, ยา จ อตฺตโน อาปตฺติ, อิเมสญฺเจว อายสฺมนฺตานํ อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสมิ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:13.3.25":	"ยสฺสายสฺมโต ขมติ อมฺหากํ อิมาสํ อาปตฺตีนํ สงฺฆมชฺเฌ ติณวตฺถารเกน เทสนา, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํ, โส ตุณฺหสฺส; ",
"pli-tv-kd14:13.3.26":	"ยสฺส นกฺขมติ, โส ภาเสยฺยฯ ",
"pli-tv-kd14:13.3.27":	"เทสิตา อมฺหากํ อิมา อาปตฺติโย สงฺฆมชฺเฌ ติณวตฺถารเกน, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:13.3.28":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:13.4.1":	"เอวญฺจ ปน, ภิกฺขเว, เต ภิกฺขู ตาหิ อาปตฺตีหิ วุฏฺฐิตา โหนฺติ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํ, ฐเปตฺวา ทิฏฺฐาวิกมฺมํ, ฐเปตฺวา เย น ตตฺถ โหนฺตี”ติฯ ",
"pli-tv-kd14:14.1.0":	"๘ฯ อธิกรณ ",
"pli-tv-kd14:14.1.1":	"เตน โข ปน สมเยน ภิกฺขูปิ ภิกฺขูหิ วิวทนฺติ, ภิกฺขูปิ ภิกฺขุนีหิ วิวทนฺติ, ภิกฺขุนิโยปิ ภิกฺขูหิ วิวทนฺติ, ฉนฺโนปิ ภิกฺขุ ภิกฺขุนีนํ อนุปขชฺช ภิกฺขูหิ สทฺธึ วิวทติ, ภิกฺขุนีนํ ปกฺขํ คาเหติฯ ",
"pli-tv-kd14:14.1.2":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd14:14.1.3":	"“กถญฺหิ นาม ฉนฺโน ภิกฺขุ ภิกฺขุนีนํ อนุปขชฺช ภิกฺขูหิ สทฺธึ วิวทิสฺสติ, ภิกฺขุนีนํ ปกฺขํ คาเหสฺสตีติฯ ",
"pli-tv-kd14:14.1.4":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd14:14.1.5":	"สจฺจํ กิร, ภิกฺขเว …เป… ",
"pli-tv-kd14:14.1.6":	"สจฺจํ, ภควา”ติ …เป… ",
"pli-tv-kd14:14.1.7":	"วิครหิตฺวา …เป… ",
"pli-tv-kd14:14.1.8":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd14:14.2.1":	"“จตฺตาริมานิ, ภิกฺขเว, อธิกรณานิ— วิวาทาธิกรณํ, อนุวาทาธิกรณํ, อาปตฺตาธิกรณํ, กิจฺจาธิกรณํฯ ",
"pli-tv-kd14:14.2.2":	"ตตฺถ กตมํ วิวาทาธิกรณํ? ",
"pli-tv-kd14:14.2.3":	"อิธ ปน, ภิกฺขเว, ภิกฺขู วิวทนฺติ—",
"pli-tv-kd14:14.2.4":	"ธมฺโมติ วา อธมฺโมติ วา, วินโยติ วา อวินโยติ วา, ภาสิตํ ลปิตํ ตถาคเตนาติ วา อภาสิตํ อลปิตํ ตถาคเตนาติ วา, อาจิณฺณํ ตถาคเตนาติ วา อนาจิณฺณํ ตถาคเตนาติ วา, ปญฺญตฺตํ ตถาคเตนาติ วา อปญฺญตฺตํ ตถาคเตนาติ วา, อาปตฺตีติ วา อนาปตฺตีติ วา, ลหุกา อาปตฺตีติ วา ครุกา อาปตฺตีติ วา, สาวเสสา อาปตฺตีติ วา อนวเสสา อาปตฺตีติ วา, ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วา? ",
"pli-tv-kd14:14.2.5":	"ยํ ตตฺถ ภณฺฑนํ กลโห วิคฺคโห วิวาโท นานาวาโท อญฺญถาวาโท วิปจฺจตาย โวหาโร เมธคํ—",
"pli-tv-kd14:14.2.6":	"อิทํ วุจฺจติ วิวาทาธิกรณํฯ ",
"pli-tv-kd14:14.2.7":	"ตตฺถ กตมํ อนุวาทาธิกรณํ? ",
"pli-tv-kd14:14.2.8":	"อิธ ปน, ภิกฺขเว, ภิกฺขู ภิกฺขุํ อนุวทนฺติ สีลวิปตฺติยา วา อาจารวิปตฺติยา วา ทิฏฺฐิวิปตฺติยา วา อาชีววิปตฺติยา วาฯ ",
"pli-tv-kd14:14.2.9":	"โย ตตฺถ อนุวาโท อนุวทนา อนุลฺลปนา อนุภณนา อนุสมฺปวงฺกตา อพฺภุสฺสหนตา อนุพลปฺปทานํ—",
"pli-tv-kd14:14.2.10":	"อิทํ วุจฺจติ อนุวาทาธิกรณํฯ ",
"pli-tv-kd14:14.2.11":	"ตตฺถ กตมํ อาปตฺตาธิกรณํ? ",
"pli-tv-kd14:14.2.12":	"ปญฺจปิ อาปตฺติกฺขนฺธา อาปตฺตาธิกรณํ, สตฺตปิ อาปตฺติกฺขนฺธา อาปตฺตาธิกรณํ—",
"pli-tv-kd14:14.2.13":	"อิทํ วุจฺจติ อาปตฺตาธิกรณํฯ ",
"pli-tv-kd14:14.2.14":	"ตตฺถ กตมํ กิจฺจาธิกรณํ? ",
"pli-tv-kd14:14.2.15":	"ยา สงฺฆสฺส กิจฺจยตา, กรณียตา, อปโลกนกมฺมํ, ญตฺติกมฺมํ, ญตฺติทุติยกมฺมํ, ญตฺติจตุตฺถกมฺมํ—",
"pli-tv-kd14:14.2.16":	"อิทํ วุจฺจติ กิจฺจาธิกรณํฯ ",
"pli-tv-kd14:14.3.1":	"วิวาทาธิกรณสฺส กึ มูลํ? ",
"pli-tv-kd14:14.3.2":	"ฉ วิวาทมูลานิ วิวาทาธิกรณสฺส มูลํฯ ",
"pli-tv-kd14:14.3.3":	"ตีณิปิ อกุสลมูลานิ วิวาทาธิกรณสฺส มูลํ, ตีณิปิ กุสลมูลานิ วิวาทาธิกรณสฺส มูลํฯ ",
"pli-tv-kd14:14.3.4":	"กตมานิ ฉ วิวาทมูลานิ วิวาทาธิกรณสฺส มูลํ? ",
"pli-tv-kd14:14.3.5":	"อิธ ปน, ภิกฺขเว, ภิกฺขุ โกธโน โหติ อุปนาหีฯ ",
"pli-tv-kd14:14.3.6":	"โย โส, ภิกฺขเว, ภิกฺขุ โกธโน โหติ อุปนาหี, โส สตฺถริปิ อคารโว วิหรติ อปฺปติโสฺส, ธมฺเมปิ อคารโว วิหรติ อปฺปติโสฺส, สงฺเฆปิ อคารโว วิหรติ อปฺปติโสฺส, สิกฺขายปิ น ปริปูรการี โหติฯ ",
"pli-tv-kd14:14.3.7":	"โย โส, ภิกฺขเว, ภิกฺขุ สตฺถริปิ อคารโว วิหรติ อปฺปติโสฺส, ธมฺเมปิ …เป… ",
"pli-tv-kd14:14.3.8":	"สงฺเฆปิ …เป… ",
"pli-tv-kd14:14.3.9":	"สิกฺขายปิ น ปริปูรการี, โส สงฺเฆ วิวาทํ ชเนติฯ ",
"pli-tv-kd14:14.3.10":	"โย โหติ วิวาโท พหุชนาหิตาย พหุชนาสุขาย พหุโน ชนสฺส อนตฺถาย อหิตาย ทุกฺขาย เทวมนุสฺสานํฯ ",
"pli-tv-kd14:14.3.11":	"เอวรูปญฺเจ ตุเมฺห, ภิกฺขเว, วิวาทมูลํ อชฺฌตฺตํ วา พหิทฺธา วา สมนุปเสฺสยฺยาถ, ตตฺร ตุเมฺห, ภิกฺขเว, ตเสฺสว ปาปกสฺส วิวาทมูลสฺส ปหานาย วายเมยฺยาถฯ ",
"pli-tv-kd14:14.3.12":	"เอวรูปญฺเจ ตุเมฺห, ภิกฺขเว, วิวาทมูลํ อชฺฌตฺตํ วา พหิทฺธา วา น สมนุปเสฺสยฺยาถ, ตตฺร ตุเมฺห, ภิกฺขเว, ตเสฺสว ปาปกสฺส วิวาทมูลสฺส อายตึ อนวสฺสวาย ปฏิปชฺเชยฺยาถฯ ",
"pli-tv-kd14:14.3.13":	"เอวเมตสฺส ปาปกสฺส วิวาทมูลสฺส ปหานํ โหติฯ ",
"pli-tv-kd14:14.3.14":	"เอวเมตสฺส ปาปกสฺส วิวาทมูลสฺส อายตึ อนวสฺสโว โหติฯ ",
"pli-tv-kd14:14.3.15":	"ปุน จปรํ, ภิกฺขเว, ภิกฺขุ มกฺขี โหติ ปฬาสี …เป… ",
"pli-tv-kd14:14.3.16":	"อิสฺสุกี โหติ มจฺฉรี, สโฐ โหติ มายาวี, ปาปิจฺโฉ โหติ มิจฺฉาทิฏฺฐี, สนฺทิฏฺฐิปรามาสี โหติ อาธานคฺคาหี ทุปฺปฏินิสฺสคฺคีฯ ",
"pli-tv-kd14:14.3.17":	"โย โส, ภิกฺขเว, ภิกฺขุ สนฺทิฏฺฐิปรามาสี โหติ อาธานคฺคาหี ทุปฺปฏินิสฺสคฺคี, โส สตฺถริปิ อคารโว วิหรติ อปฺปติโสฺส, ธมฺเมปิ อคารโว วิหรติ อปฺปติโสฺส, สงฺเฆปิ อคารโว วิหรติ อปฺปติโสฺส, สิกฺขายปิ น ปริปูรการี โหติฯ ",
"pli-tv-kd14:14.3.18":	"โย โส, ภิกฺขเว, ภิกฺขุ สตฺถริปิ อคารโว วิหรติ อปฺปติโสฺส, ธมฺเมปิ …เป… ",
"pli-tv-kd14:14.3.19":	"สงฺเฆปิ …เป… ",
"pli-tv-kd14:14.3.20":	"สิกฺขายปิ น ปริปูรการี, โส สงฺเฆ วิวาทํ ชเนติฯ ",
"pli-tv-kd14:14.3.21":	"โย โหติ วิวาโท พหุชนาหิตาย พหุชนาสุขาย พหุโน ชนสฺส อนตฺถาย อหิตาย ทุกฺขาย เทวมนุสฺสานํฯ ",
"pli-tv-kd14:14.3.22":	"เอวรูปญฺเจ ตุเมฺห, ภิกฺขเว, วิวาทมูลํ อชฺฌตฺตํ วา พหิทฺธา วา สมนุปเสฺสยฺยาถ, ตตฺร ตุเมฺห, ภิกฺขเว, ตเสฺสว ปาปกสฺส วิวาทมูลสฺส ปหานาย วายเมยฺยาถฯ ",
"pli-tv-kd14:14.3.23":	"เอวรูปญฺเจ ตุเมฺห, ภิกฺขเว, วิวาทมูลํ อชฺฌตฺตํ วา พหิทฺธา วา น สมนุปเสฺสยฺยาถ, ตตฺร ตุเมฺห, ภิกฺขเว, ตเสฺสว ปาปกสฺส วิวาทมูลสฺส อายตึ อนวสฺสวาย ปฏิปชฺเชยฺยาถฯ ",
"pli-tv-kd14:14.3.24":	"เอวเมตสฺส ปาปกสฺส วิวาทมูลสฺส ปหานํ โหติฯ ",
"pli-tv-kd14:14.3.25":	"เอวเมตสฺส ปาปกสฺส วิวาทมูลสฺส อายตึ อนวสฺสโว โหติฯ ",
"pli-tv-kd14:14.3.26":	"อิมานิ ฉ วิวาทมูลานิ วิวาทาธิกรณสฺส มูลํฯ ",
"pli-tv-kd14:14.4.1":	"กตมานิ ตีณิ อกุสลมูลานิ วิวาทาธิกรณสฺส มูลํ? ",
"pli-tv-kd14:14.4.2":	"อิธ ปน, ภิกฺขเว, ภิกฺขู ลุทฺธจิตฺตา วิวทนฺติ, ทุฏฺฐจิตฺตา วิวทนฺติ, มูฬฺหจิตฺตา วิวทนฺติ—",
"pli-tv-kd14:14.4.3":	"ธมฺโมติ วา อธมฺโมติ วา, วินโยติ วา อวินโยติ วา, ภาสิตํ ลปิตํ ตถาคเตนาติ วา อภาสิตํ อลปิตํ ตถาคเตนาติ วา, อาจิณฺณํ ตถาคเตนาติ วา อนาจิณฺณํ ตถาคเตนาติ วา, ปญฺญตฺตํ ตถาคเตนาติ วา อปญฺญตฺตํ ตถาคเตนาติ วา, อาปตฺตีติ วา อนาปตฺตีติ วา, ลหุกา อาปตฺตีติ วา ครุกา อาปตฺตีติ วา, สาวเสสา อาปตฺตีติ วา อนวเสสา อาปตฺตีติ วา, ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วาฯ ",
"pli-tv-kd14:14.4.4":	"อิมานิ ตีณิ อกุสลมูลานิ วิวาทาธิกรณสฺส มูลํฯ ",
"pli-tv-kd14:14.4.5":	"กตมานิ ตีณิ กุสลมูลานิ วิวาทาธิกรณสฺส มูลํ? ",
"pli-tv-kd14:14.4.6":	"อิธ ปน, ภิกฺขเว, ภิกฺขู อลุทฺธจิตฺตา วิวทนฺติ, อทุฏฺฐจิตฺตา วิวทนฺติ, อมูฬฺหจิตฺตา วิวทนฺติ—",
"pli-tv-kd14:14.4.7":	"ธมฺโมติ วา อธมฺโมติ วา …เป… ",
"pli-tv-kd14:14.4.8":	"ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วาฯ ",
"pli-tv-kd14:14.4.9":	"อิมานิ ตีณิ กุสลมูลานิ วิวาทาธิกรณสฺส มูลํฯ ",
"pli-tv-kd14:14.5.1":	"“อนุวาทาธิกรณสฺส กึ มูลํ? ",
"pli-tv-kd14:14.5.2":	"ฉ อนุวาทมูลานิ อนุวาทาธิกรณสฺส มูลํฯ ",
"pli-tv-kd14:14.5.3":	"ตีณิปิ อกุสลมูลานิ อนุวาทาธิกรณสฺส มูลํ, ตีณิปิ กุสลมูลานิ อนุวาทาธิกรณสฺส มูลํ, กาโยปิ อนุวาทาธิกรณสฺส มูลํ, วาจาปิ อนุวาทาธิกรณสฺส มูลํฯ ",
"pli-tv-kd14:14.5.4":	"กตมานิ ฉ อนุวาทมูลานิ อนุวาทาธิกรณสฺส มูลํ? ",
"pli-tv-kd14:14.5.5":	"อิธ ปน, ภิกฺขเว, ภิกฺขุ โกธโน โหติ อุปนาหีฯ ",
"pli-tv-kd14:14.5.6":	"โย โส, ภิกฺขเว, ภิกฺขุ โกธโน โหติ อุปนาหี, โส สตฺถริปิ อคารโว วิหรติ อปฺปติโสฺส, ธมฺเมปิ อคารโว วิหรติ อปฺปติโสฺส, สงฺเฆปิ อคารโว วิหรติ อปฺปติโสฺส, สิกฺขายปิ น ปริปูรการี โหติฯ ",
"pli-tv-kd14:14.5.7":	"โย โส, ภิกฺขเว, ภิกฺขุ สตฺถริปิ อคารโว วิหรติ อปฺปติโสฺส, ธมฺเมปิ …เป… ",
"pli-tv-kd14:14.5.8":	"สงฺเฆปิ …เป… ",
"pli-tv-kd14:14.5.9":	"สิกฺขายปิ น ปริปูรการี, โส สงฺเฆ อนุวาทํ ชเนติฯ ",
"pli-tv-kd14:14.5.10":	"โย โหติ อนุวาโท พหุชนาหิตาย พหุชนาสุขาย พหุโน ชนสฺส อนตฺถาย อหิตาย ทุกฺขาย เทวมนุสฺสานํฯ ",
"pli-tv-kd14:14.5.11":	"เอวรูปญฺเจ ตุเมฺห, ภิกฺขเว, อนุวาทมูลํ อชฺฌตฺตํ วา พหิทฺธา วา สมนุปเสฺสยฺยาถ, ตตฺร ตุเมฺห, ภิกฺขเว, ตเสฺสว ปาปกสฺส อนุวาทมูลสฺส ปหานาย วายเมยฺยาถฯ ",
"pli-tv-kd14:14.5.12":	"เอวรูปญฺเจ ตุเมฺห, ภิกฺขเว, อนุวาทมูลํ อชฺฌตฺตํ วา พหิทฺธา วา น สมนุปเสฺสยฺยาถ, ตตฺร ตุเมฺห, ภิกฺขเว, ตเสฺสว ปาปกสฺส อนุวาทมูลสฺส อายตึ อนวสฺสวาย ปฏิปชฺเชยฺยาถฯ ",
"pli-tv-kd14:14.5.13":	"เอวเมตสฺส ปาปกสฺส อนุวาทมูลสฺส ปหานํ โหติฯ ",
"pli-tv-kd14:14.5.14":	"เอวเมตสฺส ปาปกสฺส อนุวาทมูลสฺส อายตึ อนวสฺสโว โหติฯ ",
"pli-tv-kd14:14.5.15":	"ปุน จปรํ, ภิกฺขเว, ภิกฺขุ มกฺขี โหติ ปฬาสี …เป… ",
"pli-tv-kd14:14.5.16":	"อิสฺสุกี โหติ มจฺฉรี, สโฐ โหติ มายาวี, ปาปิจฺโฉ โหติ มิจฺฉาทิฏฺฐี, สนฺทิฏฺฐิปรามาสี โหติ อาธานคฺคาหี ทุปฺปฏินิสฺสคฺคีฯ ",
"pli-tv-kd14:14.5.17":	"โย โส, ภิกฺขเว, ภิกฺขุ สนฺทิฏฺฐิปรามาสี โหติ อาธานคฺคาหี ทุปฺปฏินิสฺสคฺคี, โส สตฺถริปิ อคารโว วิหรติ อปฺปติโสฺส, ธมฺเมปิ อคารโว วิหรติ อปฺปติโสฺส, สงฺเฆปิ อคารโว วิหรติ อปฺปติโสฺส, สิกฺขายปิ น ปริปูรการี โหติฯ ",
"pli-tv-kd14:14.5.18":	"โย โส, ภิกฺขเว, ภิกฺขุ สตฺถริปิ อคารโว วิหรติ อปฺปติโสฺส, ธมฺเมปิ …เป… ",
"pli-tv-kd14:14.5.19":	"สงฺเฆปิ …เป… ",
"pli-tv-kd14:14.5.20":	"สิกฺขายปิ น ปริปูรการี, โส สงฺเฆ อนุวาทํ ชเนติฯ ",
"pli-tv-kd14:14.5.21":	"โย โหติ อนุวาโท พหุชนาหิตาย พหุชนาสุขาย พหุโน ชนสฺส อนตฺถาย อหิตาย ทุกฺขาย เทวมนุสฺสานํฯ ",
"pli-tv-kd14:14.5.22":	"เอวรูปญฺเจ ตุเมฺห, ภิกฺขเว, อนุวาทมูลํ อชฺฌตฺตํ วา พหิทฺธา วา สมนุปเสฺสยฺยาถ, ตตฺร ตุเมฺห, ภิกฺขเว, ตเสฺสว ปาปกสฺส อนุวาทมูลสฺส ปหานาย วายเมยฺยาถฯ ",
"pli-tv-kd14:14.5.23":	"เอวรูปญฺเจ ตุเมฺห, ภิกฺขเว, อนุวาทมูลํ อชฺฌตฺตํ วา พหิทฺธา วา น สมนุปเสฺสยฺยาถ, ตตฺร ตุเมฺห, ภิกฺขเว, ตเสฺสว ปาปกสฺส อนุวาทมูลสฺส อายตึ อนวสฺสวาย ปฏิปชฺเชยฺยาถฯ ",
"pli-tv-kd14:14.5.24":	"เอวเมตสฺส ปาปกสฺส อนุวาทมูลสฺส ปหานํ โหติฯ ",
"pli-tv-kd14:14.5.25":	"เอวเมตสฺส ปาปกสฺส อนุวาทมูลสฺส อายตึ อนวสฺสโว โหติฯ ",
"pli-tv-kd14:14.5.26":	"อิมานิ ฉ อนุวาทมูลานิ อนุวาทาธิกรณสฺส มูลํฯ ",
"pli-tv-kd14:14.5.27":	"กตมานิ ตีณิ อกุสลมูลานิ อนุวาทาธิกรณสฺส มูลํ? ",
"pli-tv-kd14:14.5.28":	"อิธ ปน, ภิกฺขเว, ภิกฺขู ภิกฺขุํ ลุทฺธจิตฺตา อนุวทนฺติ, ทุฏฺฐจิตฺตา อนุวทนฺติ, มูฬฺหจิตฺตา อนุวทนฺติ—",
"pli-tv-kd14:14.5.29":	"สีลวิปตฺติยา วา, อาจารวิปตฺติยา วา, ทิฏฺฐิวิปตฺติยา วา, อาชีววิปตฺติยา วาฯ ",
"pli-tv-kd14:14.5.30":	"อิมานิ ตีณิ อกุสลมูลานิ อนุวาทาธิกรณสฺส มูลํฯ ",
"pli-tv-kd14:14.5.31":	"กตมานิ ตีณิ กุสลมูลานิ อนุวาทาธิกรณสฺส มูลํ? ",
"pli-tv-kd14:14.5.32":	"อิธ ปน, ภิกฺขเว, ภิกฺขู ภิกฺขุํ อลุทฺธจิตฺตา อนุวทนฺติ, อทุฏฺฐจิตฺตา อนุวทนฺติ, อมูฬฺหจิตฺตา อนุวทนฺติ—",
"pli-tv-kd14:14.5.33":	"สีลวิปตฺติยา วา, อาจารวิปตฺติยา วา, ทิฏฺฐิวิปตฺติยา วา, อาชีววิปตฺติยา วาฯ ",
"pli-tv-kd14:14.5.34":	"อิมานิ ตีณิ กุสลมูลานิ อนุวาทาธิกรณสฺส มูลํฯ ",
"pli-tv-kd14:14.5.35":	"กตโม กาโย อนุวาทาธิกรณสฺส มูลํ? ",
"pli-tv-kd14:14.5.36":	"อิเธกจฺโจ ทุพฺพณฺโณ โหติ, ทุทฺทสฺสิโก, โอโกฏิมโก, พหฺวาพาโธ, กาโณ วา, กุณี วา, ขญฺโช วา, ปกฺขหโต วา, เยน นํ อนุวทนฺติฯ ",
"pli-tv-kd14:14.5.37":	"อยํ กาโย อนุวาทาธิกรณสฺส มูลํฯ ",
"pli-tv-kd14:14.5.38":	"กตมา วาจา อนุวาทาธิกรณสฺส มูลํ? ",
"pli-tv-kd14:14.5.39":	"อิเธกจฺโจ ทุพฺพโจ โหติ, มมฺมโน, เอฬคลวาโจ, ยาย นํ อนุวทนฺติฯ ",
"pli-tv-kd14:14.5.40":	"อยํ วาจา อนุวาทาธิกรณสฺส มูลํฯ ",
"pli-tv-kd14:14.6.1":	"อาปตฺตาธิกรณสฺส กึ มูลํ? ",
"pli-tv-kd14:14.6.2":	"ฉ อาปตฺติสมุฏฺฐานา อาปตฺตาธิกรณสฺส มูลํฯ ",
"pli-tv-kd14:14.6.3":	"อตฺถาปตฺติ กายโต สมุฏฺฐาติ, น วาจโต, น จิตฺตโตฯ ",
"pli-tv-kd14:14.6.4":	"อตฺถาปตฺติ วาจโต สมุฏฺฐาติ, น กายโต, น จิตฺตโตฯ ",
"pli-tv-kd14:14.6.5":	"อตฺถาปตฺติ กายโต จ วาจโต จ สมุฏฺฐาติ, น จิตฺตโตฯ ",
"pli-tv-kd14:14.6.6":	"อตฺถาปตฺติ กายโต จ จิตฺตโต จ สมุฏฺฐาติ, น วาจโตฯ ",
"pli-tv-kd14:14.6.7":	"อตฺถาปตฺติ วาจโต จ จิตฺตโต จ สมุฏฺฐาติ, น กายโตฯ ",
"pli-tv-kd14:14.6.8":	"อตฺถาปตฺติ กายโต จ วาจโต จ จิตฺตโต จ สมุฏฺฐาติฯ ",
"pli-tv-kd14:14.6.9":	"อิเม ฉ อาปตฺติสมุฏฺฐานา อาปตฺตาธิกรณสฺส มูลํฯ ",
"pli-tv-kd14:14.7.1":	"กิจฺจาธิกรณสฺส กึ มูลํ? ",
"pli-tv-kd14:14.7.2":	"กิจฺจาธิกรณสฺส เอกํ มูลํ—",
"pli-tv-kd14:14.7.3":	"สงฺโฆฯ ",
"pli-tv-kd14:14.8.1":	"วิวาทาธิกรณํ กุสลํ, อกุสลํ, อพฺยากตํฯ ",
"pli-tv-kd14:14.8.2":	"วิวาทาธิกรณํ สิยา กุสลํ, สิยา อกุสลํ, สิยา อพฺยากตํฯ ",
"pli-tv-kd14:14.8.3":	"ตตฺถ กตมํ วิวาทาธิกรณํ กุสลํ? ",
"pli-tv-kd14:14.8.4":	"อิธ ปน, ภิกฺขเว, ภิกฺขู กุสลจิตฺตา วิวทนฺติ—",
"pli-tv-kd14:14.8.5":	"ธมฺโมติ วา อธมฺโมติ วา …เป… ",
"pli-tv-kd14:14.8.6":	"ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วาฯ ",
"pli-tv-kd14:14.8.7":	"ยํ ตตฺถ ภณฺฑนํ กลโห วิคฺคโห วิวาโท นานาวาโท อญฺญถาวาโท วิปจฺจตาย โวหาโร เมธคํ—",
"pli-tv-kd14:14.8.8":	"อิทํ วุจฺจติ วิวาทาธิกรณํ กุสลํฯ ",
"pli-tv-kd14:14.8.9":	"ตตฺถ กตมํ วิวาทาธิกรณํ อกุสลํ? ",
"pli-tv-kd14:14.8.10":	"อิธ ปน, ภิกฺขเว, ภิกฺขู อกุสลจิตฺตา วิวทนฺติ—",
"pli-tv-kd14:14.8.11":	"ธมฺโมติ วา อธมฺโมติ วา …เป… ",
"pli-tv-kd14:14.8.12":	"ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วาฯ ",
"pli-tv-kd14:14.8.13":	"ยํ ตตฺถ ภณฺฑนํ กลโห วิคฺคโห วิวาโท นานาวาโท อญฺญถาวาโท วิปจฺจตาย โวหาโร เมธคํ—",
"pli-tv-kd14:14.8.14":	"อิทํ วุจฺจติ วิวาทาธิกรณํ อกุสลํฯ ",
"pli-tv-kd14:14.8.15":	"ตตฺถ กตมํ วิวาทาธิกรณํ อพฺยากตํ? ",
"pli-tv-kd14:14.8.16":	"อิธ ปน, ภิกฺขเว, ภิกฺขู อพฺยากตจิตฺตา วิวทนฺติ—",
"pli-tv-kd14:14.8.17":	"ธมฺโมติ วา อธมฺโมติ วา …เป… ",
"pli-tv-kd14:14.8.18":	"ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วาฯ ",
"pli-tv-kd14:14.8.19":	"ยํ ตตฺถ ภณฺฑนํ กลโห วิคฺคโห วิวาโท นานาวาโท อญฺญถาวาโท วิปจฺจตาย โวหาโร เมธคํ—",
"pli-tv-kd14:14.8.20":	"อิทํ วุจฺจติ วิวาทาธิกรณํ อพฺยากตํฯ ",
"pli-tv-kd14:14.9.1":	"อนุวาทาธิกรณํ กุสลํ, อกุสลํ, อพฺยากตํฯ ",
"pli-tv-kd14:14.9.2":	"อนุวาทาธิกรณํ สิยา กุสลํ, สิยา อกุสลํ, สิยา อพฺยากตํฯ ",
"pli-tv-kd14:14.9.3":	"ตตฺถ กตมํ อนุวาทาธิกรณํ กุสลํ? ",
"pli-tv-kd14:14.9.4":	"อิธ ปน, ภิกฺขเว, ภิกฺขู ภิกฺขุํ กุสลจิตฺตา อนุวทนฺติ—",
"pli-tv-kd14:14.9.5":	"สีลวิปตฺติยา วา, อาจารวิปตฺติยา วา, ทิฏฺฐิวิปตฺติยา วา, อาชีววิปตฺติยา วาฯ ",
"pli-tv-kd14:14.9.6":	"โย ตตฺถ อนุวาโท อนุวทนา อนุลฺลปนา อนุภณนา อนุสมฺปวงฺกตา อพฺภุสฺสหนตา อนุพลปฺปทานํ—",
"pli-tv-kd14:14.9.7":	"อิทํ วุจฺจติ อนุวาทาธิกรณํ กุสลํฯ ",
"pli-tv-kd14:14.9.8":	"ตตฺถ กตมํ อนุวาทาธิกรณํ อกุสลํ? ",
"pli-tv-kd14:14.9.9":	"อิธ ปน, ภิกฺขเว, ภิกฺขู ภิกฺขุํ อกุสลจิตฺตา อนุวทนฺติ—",
"pli-tv-kd14:14.9.10":	"สีลวิปตฺติยา วา, อาจารวิปตฺติยา วา, ทิฏฺฐิวิปตฺติยา วา, อาชีววิปตฺติยา วาฯ ",
"pli-tv-kd14:14.9.11":	"โย ตตฺถ อนุวาโท อนุวทนา อนุลฺลปนา อนุภณนา อนุสมฺปวงฺกตา อพฺภุสฺสหนตา อนุพลปฺปทานํ—",
"pli-tv-kd14:14.9.12":	"อิทํ วุจฺจติ อนุวาทาธิกรณํ อกุสลํฯ ",
"pli-tv-kd14:14.9.13":	"ตตฺถ กตมํ อนุวาทาธิกรณํ อพฺยากตํ? ",
"pli-tv-kd14:14.9.14":	"อิธ ปน, ภิกฺขเว, ภิกฺขู ภิกฺขุํ อพฺยากตจิตฺตา อนุวทนฺติ—",
"pli-tv-kd14:14.9.15":	"สีลวิปตฺติยา วา, อาจารวิปตฺติยา วา, ทิฏฺฐิวิปตฺติยา วา, อาชีววิปตฺติยา วาฯ ",
"pli-tv-kd14:14.9.16":	"โย ตตฺถ อนุวาโท อนุวทนา อนุลฺลปนา อนุภณนา อนุสมฺปวงฺกตา อพฺภุสฺสหนตา อนุพลปฺปทานํ—",
"pli-tv-kd14:14.9.17":	"อิทํ วุจฺจติ อนุวาทาธิกรณํ อพฺยากตํฯ ",
"pli-tv-kd14:14.9.18":	"อาปตฺตาธิกรณํ กุสลํ, อกุสลํ, อพฺยากตํ? ",
"pli-tv-kd14:14.10.1":	"อาปตฺตาธิกรณํ สิยา อกุสลํ, สิยา อพฺยากตํ; ",
"pli-tv-kd14:14.10.2":	"นตฺถิ อาปตฺตาธิกรณํ กุสลํฯ ",
"pli-tv-kd14:14.10.3":	"ตตฺถ กตมํ อาปตฺตาธิกรณํ อกุสลํ? ",
"pli-tv-kd14:14.10.4":	"ยํ ชานนฺโต สญฺชานนฺโต เจจฺจ อภิวิตริตฺวา วีติกฺกโม—",
"pli-tv-kd14:14.10.5":	"อิทํ วุจฺจติ อาปตฺตาธิกรณํ อกุสลํฯ ",
"pli-tv-kd14:14.10.6":	"ตตฺถ กตมํ อาปตฺตาธิกรณํ อพฺยากตํ? ",
"pli-tv-kd14:14.10.7":	"ยํ อชานนฺโต อสญฺชานนฺโต อเจจฺจ อนภิวิตริตฺวา วีติกฺกโม—",
"pli-tv-kd14:14.10.8":	"อิทํ วุจฺจติ อาปตฺตาธิกรณํ อพฺยากตํฯ ",
"pli-tv-kd14:14.11.1":	"กิจฺจาธิกรณํ กุสลํ, อกุสลํ, อพฺยากตํ? ",
"pli-tv-kd14:14.11.2":	"กิจฺจาธิกรณํ สิยา กุสลํ, สิยา อกุสลํ, สิยา อพฺยากตํฯ ",
"pli-tv-kd14:14.11.3":	"ตตฺถ กตมํ กิจฺจาธิกรณํ กุสลํ? ",
"pli-tv-kd14:14.11.4":	"ยํ สงฺโฆ กุสลจิตฺโต กมฺมํ กโรติ—",
"pli-tv-kd14:14.11.5":	"อปโลกนกมฺมํ, ญตฺติกมฺมํ, ญตฺติทุติยกมฺมํ, ญตฺติจตุตฺถกมฺมํ—",
"pli-tv-kd14:14.11.6":	"อิทํ วุจฺจติ กิจฺจาธิกรณํ กุสลํฯ ",
"pli-tv-kd14:14.11.7":	"ตตฺถ กตมํ กิจฺจาธิกรณํ อกุสลํ? ",
"pli-tv-kd14:14.11.8":	"ยํ สงฺโฆ อกุสลจิตฺโต กมฺมํ กโรติ—",
"pli-tv-kd14:14.11.9":	"อปโลกนกมฺมํ, ญตฺติกมฺมํ, ญตฺติทุติยกมฺมํ, ญตฺติจตุตฺถกมฺมํ—",
"pli-tv-kd14:14.11.10":	"อิทํ วุจฺจติ กิจฺจาธิกรณํ อกุสลํฯ ",
"pli-tv-kd14:14.11.11":	"ตตฺถ กตมํ กิจฺจาธิกรณํ อพฺยากตํ? ",
"pli-tv-kd14:14.11.12":	"ยํ สงฺโฆ อพฺยากตจิตฺโต กมฺมํ กโรติ—",
"pli-tv-kd14:14.11.13":	"อปโลกนกมฺมํ, ญตฺติกมฺมํ, ญตฺติทุติยกมฺมํ, ญตฺติจตุตฺถกมฺมํ—",
"pli-tv-kd14:14.11.14":	"อิทํ วุจฺจติ กิจฺจาธิกรณํ อพฺยากตํฯ ",
"pli-tv-kd14:14.12.1":	"วิวาโท วิวาทาธิกรณํ, วิวาโท โน อธิกรณํ, อธิกรณํ โน วิวาโท, อธิกรณญฺเจว วิวาโท จฯ ",
"pli-tv-kd14:14.12.2":	"สิยา วิวาโท วิวาทาธิกรณํ, สิยา วิวาโท โน อธิกรณํ, สิยา อธิกรณํ โน วิวาโท, สิยา อธิกรณญฺเจว วิวาโท จฯ ",
"pli-tv-kd14:14.12.3":	"ตตฺถ กตโม วิวาโท วิวาทาธิกรณํ? ",
"pli-tv-kd14:14.12.4":	"อิธ ปน, ภิกฺขเว, ภิกฺขู วิวทนฺติ—",
"pli-tv-kd14:14.12.5":	"ธมฺโมติ วา อธมฺโมติ วา …เป… ",
"pli-tv-kd14:14.12.6":	"ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วาฯ ",
"pli-tv-kd14:14.12.7":	"ยํ ตตฺถ ภณฺฑนํ กลโห วิคฺคโห วิวาโท นานาวาโท อญฺญถาวาโท วิปจฺจตาย โวหาโร เมธคํ—",
"pli-tv-kd14:14.12.8":	"อยํ วิวาโท วิวาทาธิกรณํฯ ",
"pli-tv-kd14:14.12.9":	"ตตฺถ กตโม วิวาโท โน อธิกรณํ? ",
"pli-tv-kd14:14.12.10":	"มาตาปิ ปุตฺเตน วิวทติ, ปุตฺโตปิ มาตรา วิวทติ, ปิตาปิ ปุตฺเตน วิวทติ, ปุตฺโตปิ ปิตรา วิวทติ, ภาตาปิ ภาตรา วิวทติ, ภาตาปิ ภคินิยา วิวทติ, ภคินีปิ ภาตรา วิวทติ, สหาโยปิ สหาเยน วิวทติ—",
"pli-tv-kd14:14.12.11":	"อยํ วิวาโท โน อธิกรณํฯ ",
"pli-tv-kd14:14.12.12":	"ตตฺถ กตมํ อธิกรณํ โน วิวาโท? ",
"pli-tv-kd14:14.12.13":	"อนุวาทาธิกรณํ, อาปตฺตาธิกรณํ, กิจฺจาธิกรณํ—",
"pli-tv-kd14:14.12.14":	"อิทํ อธิกรณํ โน วิวาโทฯ ",
"pli-tv-kd14:14.12.15":	"ตตฺถ กตมํ อธิกรณญฺเจว วิวาโท จ? ",
"pli-tv-kd14:14.12.16":	"วิวาทาธิกรณํ อธิกรณญฺเจว วิวาโท จฯ ",
"pli-tv-kd14:14.13.1":	"อนุวาโท อนุวาทาธิกรณํ, อนุวาโท โน อธิกรณํ, อธิกรณํ โน อนุวาโท, อธิกรณญฺเจว อนุวาโท จฯ ",
"pli-tv-kd14:14.13.2":	"สิยา อนุวาโท อนุวาทาธิกรณํ, สิยา อนุวาโท โน อธิกรณํ, สิยา อธิกรณํ โน อนุวาโท, สิยา อธิกรณญฺเจว อนุวาโท จฯ ",
"pli-tv-kd14:14.13.3":	"ตตฺถ กตโม อนุวาโท อนุวาทาธิกรณํ? ",
"pli-tv-kd14:14.13.4":	"อิธ ปน, ภิกฺขเว, ภิกฺขู ภิกฺขุํ อนุวทนฺติ—",
"pli-tv-kd14:14.13.5":	"สีลวิปตฺติยา วา, อาจารวิปตฺติยา วา, ทิฏฺฐิวิปตฺติยา วา, อาชีววิปตฺติยา วาฯ ",
"pli-tv-kd14:14.13.6":	"โย ตตฺถ อนุวาโท อนุวทนา อนุลฺลปนา อนุภณนา อนุสมฺปวงฺกตา อพฺภุสฺสหนตา อนุพลปฺปทานํ—",
"pli-tv-kd14:14.13.7":	"อยํ อนุวาโท อนุวาทาธิกรณํฯ ",
"pli-tv-kd14:14.13.8":	"ตตฺถ กตโม อนุวาโท โน อธิกรณํ? ",
"pli-tv-kd14:14.13.9":	"มาตาปิ ปุตฺตํ อนุวทติ, ปุตฺโตปิ มาตรํ อนุวทติ, ปิตาปิ ปุตฺตํ อนุวทติ, ปุตฺโตปิ ปิตรํ อนุวทติ, ภาตาปิ ภาตรํ อนุวทติ, ภาตาปิ ภคินึ อนุวทติ, ภคินีปิ ภาตรํ อนุวทติ, สหาโยปิ สหายํ อนุวทติ—",
"pli-tv-kd14:14.13.10":	"อยํ อนุวาโท โน อธิกรณํฯ ",
"pli-tv-kd14:14.13.11":	"ตตฺถ กตมํ อธิกรณํ โน อนุวาโท? ",
"pli-tv-kd14:14.13.12":	"อาปตฺตาธิกรณํ, กิจฺจาธิกรณํ, วิวาทาธิกรณํ—",
"pli-tv-kd14:14.13.13":	"อิทํ อธิกรณํ โน อนุวาโทฯ ",
"pli-tv-kd14:14.13.14":	"ตตฺถ กตมํ อธิกรณญฺเจว อนุวาโท จ? ",
"pli-tv-kd14:14.13.15":	"อนุวาทาธิกรณํ อธิกรณญฺเจว อนุวาโท จฯ ",
"pli-tv-kd14:14.14.1":	"อาปตฺติ อาปตฺตาธิกรณํ, อาปตฺติ โน อธิกรณํ, อธิกรณํ โน อาปตฺติ, อธิกรณญฺเจว อาปตฺติ จฯ ",
"pli-tv-kd14:14.14.2":	"สิยา อาปตฺติ อาปตฺตาธิกรณํ, สิยา อาปตฺติ โน อธิกรณํ, สิยา อธิกรณํ โน อาปตฺติ, สิยา อธิกรณญฺเจว อาปตฺติ จฯ ",
"pli-tv-kd14:14.14.3":	"ตตฺถ กตมํ อาปตฺติ อาปตฺตาธิกรณํ? ",
"pli-tv-kd14:14.14.4":	"ปญฺจปิ อาปตฺติกฺขนฺธา อาปตฺตาธิกรณํ, สตฺตปิ อาปตฺติกฺขนฺธา อาปตฺตาธิกรณํ—",
"pli-tv-kd14:14.14.5":	"อยํ อาปตฺติ อาปตฺตาธิกรณํฯ ",
"pli-tv-kd14:14.14.6":	"ตตฺถ กตมํ อาปตฺติ โน อธิกรณํ? ",
"pli-tv-kd14:14.14.7":	"โสตาปตฺติ สมาปตฺติ—",
"pli-tv-kd14:14.14.8":	"อยํ อาปตฺติ โน อธิกรณํฯ ",
"pli-tv-kd14:14.14.9":	"ตตฺถ กตมํ อธิกรณํ โน อาปตฺติ? ",
"pli-tv-kd14:14.14.10":	"กิจฺจาธิกรณํ, วิวาทาธิกรณํ, อนุวาทาธิกรณํ—",
"pli-tv-kd14:14.14.11":	"อิทํ อธิกรณํ โน อาปตฺติฯ ",
"pli-tv-kd14:14.14.12":	"ตตฺถ กตมํ อธิกรณญฺเจว อาปตฺติ จ? ",
"pli-tv-kd14:14.14.13":	"อาปตฺตาธิกรณํ อธิกรณญฺเจว อาปตฺติ จฯ ",
"pli-tv-kd14:14.15.1":	"กิจฺจํ กิจฺจาธิกรณํ, กิจฺจํ โน อธิกรณํ, อธิกรณํ โน กิจฺจํ, อธิกรณญฺเจว กิจฺจญฺจฯ ",
"pli-tv-kd14:14.15.2":	"สิยา กิจฺจํ กิจฺจาธิกรณํ, สิยา กิจฺจํ โน อธิกรณํ, สิยา อธิกรณํ โน กิจฺจํ, สิยา อธิกรณญฺเจว กิจฺจญฺจฯ ",
"pli-tv-kd14:14.15.3":	"ตตฺถ กตมํ กิจฺจํ กิจฺจาธิกรณํ? ",
"pli-tv-kd14:14.15.4":	"ยา สงฺฆสฺส กิจฺจยตา, กรณียตา, อปโลกนกมฺมํ, ญตฺติกมฺมํ, ญตฺติทุติยกมฺมํ, ญตฺติจตุตฺถกมฺมํ—",
"pli-tv-kd14:14.15.5":	"อิทํ กิจฺจํ กิจฺจาธิกรณํฯ ",
"pli-tv-kd14:14.15.6":	"ตตฺถ กตมํ กิจฺจํ โน อธิกรณํ? ",
"pli-tv-kd14:14.15.7":	"อาจริยกิจฺจํ, อุปชฺฌายกิจฺจํ, สมานุปชฺฌายกิจฺจํ, สมานาจริยกิจฺจํ—",
"pli-tv-kd14:14.15.8":	"อิทํ กิจฺจํ โน อธิกรณํฯ ",
"pli-tv-kd14:14.15.9":	"ตตฺถ กตมํ อธิกรณํ โน กิจฺจํ? ",
"pli-tv-kd14:14.15.10":	"วิวาทาธิกรณํ, อนุวาทาธิกรณํ, อาปตฺตาธิกรณํ—",
"pli-tv-kd14:14.15.11":	"อิทํ อธิกรณํ โน กิจฺจํฯ ",
"pli-tv-kd14:14.15.12":	"ตตฺถ กตมํ อธิกรณญฺเจว กิจฺจญฺจ? ",
"pli-tv-kd14:14.15.13":	"กิจฺจาธิกรณํ อธิกรณญฺเจว กิจฺจญฺจฯ ",
"pli-tv-kd14:14.15.14.0.1":	"๙ฯ อธิกรณวูปสมนสมถ ",
"pli-tv-kd14:14.15.14.0.2":	"๙ฯ๑ฯ สมฺมุขาวินย ",
"pli-tv-kd14:14.15.14.1":	"วิวาทาธิกรณํ กติหิ สมเถหิ สมฺมติ? ",
"pli-tv-kd14:14.16.1":	"วิวาทาธิกรณํ ทฺวีหิ สมเถหิ สมฺมติ—",
"pli-tv-kd14:14.16.2":	"สมฺมุขาวินเยน จ, เยภุยฺยสิกาย จฯ ",
"pli-tv-kd14:14.16.3":	"สิยา วิวาทาธิกรณํ เอกํ สมถํ อนาคมฺม เยภุยฺยสิกํ, เอเกน สมเถน สเมยฺย—",
"pli-tv-kd14:14.16.4":	"สมฺมุขาวินเยนาติ? ",
"pli-tv-kd14:14.16.5":	"สิยาติสฺส วจนียํฯ ",
"pli-tv-kd14:14.16.6":	"ยถา กถํ วิย? ",
"pli-tv-kd14:14.16.7":	"อิธ ปน, ภิกฺขเว, ภิกฺขู วิวทนฺติ—",
"pli-tv-kd14:14.16.8":	"ธมฺโมติ วา อธมฺโมติ วา, วินโยติ วา อวินโยติ วา, ภาสิตํ ลปิตํ ตถาคเตนาติ วา อภาสิตํ อลปิตํ ตถาคเตนาติ วา, อาจิณฺณํ ตถาคเตนาติ วา อนาจิณฺณํ ตถาคเตนาติ วา, ปญฺญตฺตํ ตถาคเตนาติ วา อปญฺญตฺตํ ตถาคเตนาติ วา, อาปตฺตีติ วา อนาปตฺตีติ วา, ลหุกา อาปตฺตีติ วา ครุกา อาปตฺตีติ วา, สาวเสสา อาปตฺตีติ วา อนวเสสา อาปตฺตีติ วา, ทุฏฺฐุลฺลา อาปตฺตีติ วา อทุฏฺฐุลฺลา อาปตฺตีติ วาฯ ",
"pli-tv-kd14:14.16.9":	"เต เจ, ภิกฺขเว, ภิกฺขู สกฺโกนฺติ ตํ อธิกรณํ วูปสเมตุํ, อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.16.10":	"เกน วูปสนฺตํ? ",
"pli-tv-kd14:14.16.11":	"สมฺมุขาวินเยนฯ ",
"pli-tv-kd14:14.16.12":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.16.13":	"สงฺฆสมฺมุขตา, ธมฺมสมฺมุขตา, วินยสมฺมุขตา, ปุคฺคลสมฺมุขตาฯ ",
"pli-tv-kd14:14.16.14":	"กา จ ตตฺถ สงฺฆสมฺมุขตา? ",
"pli-tv-kd14:14.16.15":	"ยาวติกา ภิกฺขู กมฺมปฺปตฺตา เต อาคตา โหนฺติ, ฉนฺทารหานํ ฉนฺโท อาหโฏ โหติ, สมฺมุขีภูตา น ปฏิกฺโกสนฺติ—",
"pli-tv-kd14:14.16.16":	"อยํ ตตฺถ สงฺฆสมฺมุขตาฯ ",
"pli-tv-kd14:14.16.17":	"กา จ ตตฺถ ธมฺมสมฺมุขตา, วินยสมฺมุขตา? ",
"pli-tv-kd14:14.16.18":	"เยน ธมฺเมน เยน วินเยน เยน สตฺถุสาสเนน ตํ อธิกรณํ วูปสมฺมติ—",
"pli-tv-kd14:14.16.19":	"อยํ ตตฺถ ธมฺมสมฺมุขตา, วินยสมฺมุขตาฯ ",
"pli-tv-kd14:14.16.20":	"กา จ ตตฺถ ปุคฺคลสมฺมุขตา? ",
"pli-tv-kd14:14.16.21":	"โย จ วิวทติ, เยน จ วิวทติ, อุโภ อตฺถปจฺจตฺถิกา สมฺมุขีภูตา โหนฺติ—",
"pli-tv-kd14:14.16.22":	"อยํ ตตฺถ ปุคฺคลสมฺมุขตาฯ ",
"pli-tv-kd14:14.16.23":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.16.24":	"ฉนฺททายโก ขียติ, ขียนกํ ปาจิตฺติยํฯ ",
"pli-tv-kd14:14.17.1":	"เต เจ, ภิกฺขเว, ภิกฺขู น สกฺโกนฺติ ตํ อธิกรณํ ตสฺมึ อาวาเส วูปสเมตุํ, เตหิ, ภิกฺขเว, ภิกฺขูหิ, ยสฺมึ อาวาเส สมฺพหุลา ภิกฺขู, โส อาวาโส คนฺตพฺโพฯ ",
"pli-tv-kd14:14.17.2":	"เต เจ, ภิกฺขเว, ภิกฺขู ตํ อาวาสํ คจฺฉนฺตา อนฺตรามคฺเค สกฺโกนฺติ ตํ อธิกรณํ วูปสเมตุํ, อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.17.3":	"เกน วูปสนฺตํ? ",
"pli-tv-kd14:14.17.4":	"สมฺมุขาวินเยนฯ ",
"pli-tv-kd14:14.17.5":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.17.6":	"สงฺฆสมฺมุขตา, ธมฺมสมฺมุขตา, วินยสมฺมุขตา, ปุคฺคลสมฺมุขตาฯ ",
"pli-tv-kd14:14.17.7":	"กา จ ตตฺถ สงฺฆสมฺมุขตา? ",
"pli-tv-kd14:14.17.8":	"ยาวติกา ภิกฺขู กมฺมปฺปตฺตา เต อาคตา โหนฺติ, ฉนฺทารหานํ ฉนฺโท อาหโฏ โหติ, สมฺมุขีภูตา น ปฏิกฺโกสนฺติ—",
"pli-tv-kd14:14.17.9":	"อยํ ตตฺถ สงฺฆสมฺมุขตาฯ ",
"pli-tv-kd14:14.17.10":	"กา จ ตตฺถ ธมฺมสมฺมุขตา, วินยสมฺมุขตา? ",
"pli-tv-kd14:14.17.11":	"เยน ธมฺเมน เยน วินเยน เยน สตฺถุสาสเนน ตํ อธิกรณํ วูปสมฺมติ—",
"pli-tv-kd14:14.17.12":	"อยํ ตตฺถ ธมฺมสมฺมุขตา, วินยสมฺมุขตาฯ ",
"pli-tv-kd14:14.17.13":	"กา จ ตตฺถ ปุคฺคลสมฺมุขตา? ",
"pli-tv-kd14:14.17.14":	"โย จ วิวทติ, เยน จ วิวทติ, อุโภ อตฺถปจฺจตฺถิกา สมฺมุขีภูตา โหนฺติ—",
"pli-tv-kd14:14.17.15":	"อยํ ตตฺถ ปุคฺคลสมฺมุขตาฯ ",
"pli-tv-kd14:14.17.16":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.17.17":	"ฉนฺททายโก ขียติ, ขียนกํ ปาจิตฺติยํฯ ",
"pli-tv-kd14:14.18.1":	"เต เจ, ภิกฺขเว, ภิกฺขู ตํ อาวาสํ อาคจฺฉนฺตา อนฺตรามคฺเค น สกฺโกนฺติ ตํ อธิกรณํ วูปสเมตุํ, เตหิ, ภิกฺขเว, ภิกฺขูหิ, ตํ อาวาสํ คนฺตฺวา อาวาสิกา ภิกฺขู เอวมสฺสุ วจนียา—",
"pli-tv-kd14:14.18.2":	"‘อิทํ โข, อาวุโส, อธิกรณํ เอวํ ชาตํ, เอวํ สมุปฺปนฺนํ; ",
"pli-tv-kd14:14.18.3":	"สาธายสฺมนฺตา อิมํ อธิกรณํ วูปสเมนฺตุ ธมฺเมน วินเยน สตฺถุสาสเนน, ยถยิทํ อธิกรณํ สุวูปสนฺตํ อสฺสา’ติฯ ",
"pli-tv-kd14:14.18.4":	"สเจ, ภิกฺขเว, อาวาสิกา ภิกฺขู วุฑฺฒตรา โหนฺติ, อาคนฺตุกา ภิกฺขู นวกตรา, เตหิ, ภิกฺขเว, อาวาสิเกหิ ภิกฺขูหิ อาคนฺตุกา ภิกฺขู เอวมสฺสุ วจนียา—",
"pli-tv-kd14:14.18.5":	"‘อิงฺฆ ตุเมฺห, อายสฺมนฺโต, มุหุตฺตํ เอกมนฺตํ โหถ, ยาว มยํ มนฺเตมา’ติฯ ",
"pli-tv-kd14:14.18.6":	"สเจ ปน, ภิกฺขเว, อาวาสิกา ภิกฺขู นวกตรา โหนฺติ, อาคนฺตุกา ภิกฺขู วุฑฺฒตรา, เตหิ, ภิกฺขเว, อาวาสิเกหิ ภิกฺขูหิ อาคนฺตุกา ภิกฺขู เอวมสฺสุ วจนียา—",
"pli-tv-kd14:14.18.7":	"‘เตน หิ ตุเมฺห, อายสฺมนฺโต, มุหุตฺตํ อิเธว ตาว โหถ, ยาว มยํ มนฺเตมา’ติฯ ",
"pli-tv-kd14:14.18.8":	"สเจ ปน, ภิกฺขเว, อาวาสิกานํ ภิกฺขูนํ มนฺตยมานานํ เอวํ โหติ—",
"pli-tv-kd14:14.18.9":	"‘น มยํ สกฺโกม อิมํ อธิกรณํ วูปสเมตุํ ธมฺเมน วินเยน สตฺถุสาสเนนา’ติ, น ตํ อธิกรณํ อาวาสิเกหิ ภิกฺขูหิ สมฺปฏิจฺฉิตพฺพํฯ ",
"pli-tv-kd14:14.18.10":	"สเจ ปน, ภิกฺขเว, อาวาสิกานํ ภิกฺขูนํ มนฺตยมานานํ เอวํ โหติ—",
"pli-tv-kd14:14.18.11":	"‘สกฺโกม มยํ อิมํ อธิกรณํ วูปสเมตุํ ธมฺเมน วินเยน สตฺถุสาสเนนา’ติฯ ",
"pli-tv-kd14:14.18.12":	"เตหิ, ภิกฺขเว, อาวาสิเกหิ ภิกฺขูหิ อาคนฺตุกา ภิกฺขู เอวมสฺสุ วจนียา—",
"pli-tv-kd14:14.18.13":	"‘สเจ ตุเมฺห, อายสฺมนฺโต, อมฺหากํ อิมํ อธิกรณํ ยถาชาตํ ยถาสมุปฺปนฺนํ อาโรเจสฺสถ, ยถา จ มยํ อิมํ อธิกรณํ วูปสเมสฺสาม ธมฺเมน วินเยน สตฺถุสาสเนน ตถา สุวูปสนฺตํ ภวิสฺสติฯ ",
"pli-tv-kd14:14.18.14":	"เอวํ มยํ อิมํ อธิกรณํ สมฺปฏิจฺฉิสฺสามฯ ",
"pli-tv-kd14:14.18.15":	"โน เจ ตุเมฺห, อายสฺมนฺโต, อมฺหากํ อิมํ อธิกรณํ ยถาชาตํ ยถาสมุปฺปนฺนํ อาโรเจสฺสถ, ยถา จ มยํ อิมํ อธิกรณํ วูปสเมสฺสาม ธมฺเมน วินเยน สตฺถุสาสเนน ตถา น สุวูปสนฺตํ ภวิสฺสติ, น มยํ อิมํ อธิกรณํ สมฺปฏิจฺฉิสฺสามา’ติฯ ",
"pli-tv-kd14:14.18.16":	"เอวํ สุปริคฺคหิตํ โข, ภิกฺขเว, กตฺวา อาวาสิเกหิ ภิกฺขูหิ ตํ อธิกรณํ สมฺปฏิจฺฉิตพฺพํฯ ",
"pli-tv-kd14:14.18.17":	"เตหิ, ภิกฺขเว, อาคนฺตุเกหิ ภิกฺขูหิ อาวาสิกา ภิกฺขู เอวมสฺสุ วจนียา—",
"pli-tv-kd14:14.18.18":	"‘ยถาชาตํ ยถาสมุปฺปนฺนํ มยํ อิมํ อธิกรณํ อายสฺมนฺตานํ อาโรเจสฺสามฯ ",
"pli-tv-kd14:14.18.19":	"สเจ อายสฺมนฺตา สกฺโกนฺติ เอตฺตเกน วา เอตฺตเกน วา อนฺตเรน อิมํ อธิกรณํ วูปสเมตุํ ธมฺเมน วินเยน สตฺถุสาสเนน ตถา สุวูปสนฺตํ ภวิสฺสติฯ ",
"pli-tv-kd14:14.18.20":	"เอวํ มยํ อิมํ อธิกรณํ อายสฺมนฺตานํ นิยฺยาเทสฺสามฯ ",
"pli-tv-kd14:14.18.21":	"โน เจ อายสฺมนฺตา สกฺโกนฺติ เอตฺตเกน วา เอตฺตเกน วา อนฺตเรน อิมํ อธิกรณํ วูปสเมตุํ ธมฺเมน วินเยน สตฺถุสาสเนน ตถา น สุวูปสนฺตํ ภวิสฺสติ, น มยํ อิมํ อธิกรณํ อายสฺมนฺตานํ นิยฺยาเทสฺสามฯ ",
"pli-tv-kd14:14.18.22":	"มยเมว อิมสฺส อธิกรณสฺส สามิโน ภวิสฺสามา’ติฯ ",
"pli-tv-kd14:14.18.23":	"เอวํ สุปริคฺคหิตํ โข, ภิกฺขเว, กตฺวา อาคนฺตุเกหิ ภิกฺขูหิ ตํ อธิกรณํ อาวาสิกานํ ภิกฺขูนํ นิยฺยาเทตพฺพํฯ ",
"pli-tv-kd14:14.18.24":	"เต เจ, ภิกฺขเว, ภิกฺขู สกฺโกนฺติ ตํ อธิกรณํ วูปสเมตุํ, อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.18.25":	"เกน วูปสนฺตํ? ",
"pli-tv-kd14:14.18.26":	"สมฺมุขาวินเยนฯ ",
"pli-tv-kd14:14.18.27":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.18.28":	"สงฺฆสมฺมุขตา, ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.18.29":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.18.30":	"ฉนฺททายโก ขียติ, ขียนกํ ปาจิตฺติยํฯ ",
"pli-tv-kd14:14.19.0":	"๙ฯ๒ฯ อุพฺพาหิกายวูปสมน ",
"pli-tv-kd14:14.19.1":	"เตหิ เจ, ภิกฺขเว, ภิกฺขูหิ ตสฺมึ อธิกรเณ วินิจฺฉิยมาเน อนนฺตานิ เจว ภสฺสานิ ชายนฺติ, น เจกสฺส ภาสิตสฺส อตฺโถ วิญฺญายติ, อนุชานามิ, ภิกฺขเว, เอวรูปํ อธิกรณํ อุพฺพาหิกาย วูปสเมตุํฯ ",
"pli-tv-kd14:14.19.2":	"ทสหงฺเคหิ สมนฺนาคโต ภิกฺขุ อุพฺพาหิกาย สมฺมนฺนิตพฺโพ—",
"pli-tv-kd14:14.19.3":	"สีลวา โหติ, ปาติโมกฺขสํวรสํวุโต วิหรติ อาจารโคจรสมฺปนฺโน อณุมตฺเตสุ วชฺเชสุ ภยทสฺสาวี, สมาทาย สิกฺขติ สิกฺขาปเทสุ; ",
"pli-tv-kd14:14.19.4":	"พหุสฺสุโต โหติ สุตธโร สุตสนฺนิจโย, เย เต ธมฺมา อาทิกลฺยาณา มชฺเฌกลฺยาณา ปริโยสานกลฺยาณา สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ อภิวทนฺติ, ตถารูปสฺส ธมฺมา พหุสฺสุตา โหนฺติ, ธาตา วจสา ปริจิตา มนสานุเปกฺขิตา ทิฏฺฐิยา สุปฺปฏิวิทฺธา; ",
"pli-tv-kd14:14.19.5":	"อุภยานิ โข ปนสฺส ปาติโมกฺขานิ วิตฺถาเรน สฺวาคตานิ โหนฺติ สุวิภตฺตานิ สุปฺปวตฺตีนิ สุวินิจฺฉิตานิ สุตฺตโส อนุพฺยญฺชนโส; ",
"pli-tv-kd14:14.19.6":	"วินเย โข ปน ฐิโต โหติ อสํหีโร; ",
"pli-tv-kd14:14.19.7":	"ปฏิพโล โหติ อุโภ อตฺถปจฺจตฺถิเก อสฺสาเสตุํ สญฺญาเปตุํ นิชฺฌาเปตุํ เปกฺเขตุํ ปสาเทตุํ; ",
"pli-tv-kd14:14.19.8":	"อธิกรณสมุปฺปาทวูปสมนกุสโล โหติ; ",
"pli-tv-kd14:14.19.9":	"อธิกรณํ ชานาติ; ",
"pli-tv-kd14:14.19.10":	"อธิกรณสมุทยํ ชานาติ; ",
"pli-tv-kd14:14.19.11":	"อธิกรณนิโรธํ ชานาติ; ",
"pli-tv-kd14:14.19.12":	"อธิกรณนิโรธคามินิปฏิปทํ ชานาติฯ ",
"pli-tv-kd14:14.19.13":	"อนุชานามิ, ภิกฺขเว, อิเมหิ ทสหงฺเคหิ สมนฺนาคตํ ภิกฺขุํ อุพฺพาหิกาย สมฺมนฺนิตุํฯ ",
"pli-tv-kd14:14.20.1":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd14:14.20.2":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:14.20.3":	"‘สุณาตุ เม, ภนฺเต, สงฺโฆฯ ",
"pli-tv-kd14:14.20.4":	"อมฺหากํ อิมสฺมึ อธิกรเณ วินิจฺฉิยมาเน อนนฺตานิ เจว ภสฺสานิ ชายนฺติ, น เจกสฺส ภาสิตสฺส อตฺโถ วิญฺญายติฯ ",
"pli-tv-kd14:14.20.5":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามญฺจ อิตฺถนฺนามญฺจ ภิกฺขุํ สมฺมนฺเนยฺย อุพฺพาหิกาย อิมํ อธิกรณํ วูปสเมตุํฯ ",
"pli-tv-kd14:14.20.6":	"เอสา ญตฺติฯ ",
"pli-tv-kd14:14.20.7":	"สุณาตุ เม, ภนฺเต, สงฺโฆฯ ",
"pli-tv-kd14:14.20.8":	"อมฺหากํ อิมสฺมึ อธิกรเณ วินิจฺฉิยมาเน อนนฺตานิ เจว ภสฺสานิ ชายนฺติ, น เจกสฺส ภาสิตสฺส อตฺโถ วิญฺญายติฯ ",
"pli-tv-kd14:14.20.9":	"สงฺโฆ อิตฺถนฺนามญฺจ อิตฺถนฺนามญฺจ ภิกฺขุํ สมฺมนฺนติ อุพฺพาหิกาย อิมํ อธิกรณํ วูปสเมตุํฯ ",
"pli-tv-kd14:14.20.10":	"ยสฺสายสฺมโต ขมติ อิตฺถนฺนามสฺส จ อิตฺถนฺนามสฺส จ ภิกฺขุโน สมฺมุติ อุพฺพาหิกาย อิมํ อธิกรณํ วูปสเมตุํ, โส ตุณฺหสฺส; ",
"pli-tv-kd14:14.20.11":	"ยสฺส นกฺขมติ, โส ภาเสยฺยฯ ",
"pli-tv-kd14:14.20.12":	"สมฺมโต สงฺเฆน อิตฺถนฺนาโม จ อิตฺถนฺนาโม จ ภิกฺขุ อุพฺพาหิกาย อิมํ อธิกรณํ วูปสเมตุํฯ ",
"pli-tv-kd14:14.20.13":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:14.21.1":	"เต เจ, ภิกฺขเว, ภิกฺขู สกฺโกนฺติ ตํ อธิกรณํ อุพฺพาหิกาย วูปสเมตุํ, อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.21.2":	"เกน วูปสนฺตํ? ",
"pli-tv-kd14:14.21.3":	"สมฺมุขาวินเยนฯ ",
"pli-tv-kd14:14.21.4":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.21.5":	"ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.21.6":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํฯ ",
"pli-tv-kd14:14.22.1":	"เตหิ เจ, ภิกฺขเว, ภิกฺขูหิ ตสฺมึ อธิกรเณ วินิจฺฉิยมาเน ตตฺราสฺส ภิกฺขุ ธมฺมกถิโก, ตสฺส เนว สุตฺตํ อาคตํ โหติ, โน สุตฺตวิภงฺโค, โส อตฺถํ อสลฺลกฺเขนฺโต พฺยญฺชนจฺฉายาย อตฺถํ ปฏิพาหติ, พฺยตฺเตน ภิกฺขุนา ปฏิพเลน เต ภิกฺขู ญาเปตพฺพา—",
"pli-tv-kd14:14.22.2":	"‘สุณนฺตุ เม อายสฺมนฺตาฯ ",
"pli-tv-kd14:14.22.3":	"อยํ อิตฺถนฺนาโม ภิกฺขุ ธมฺมกถิโกฯ ",
"pli-tv-kd14:14.22.4":	"อิมสฺส เนว สุตฺตํ อาคตํ โหติ, โน สุตฺตวิภงฺโคฯ ",
"pli-tv-kd14:14.22.5":	"โส อตฺถํ อสลฺลกฺเขนฺโต พฺยญฺชนจฺฉายาย อตฺถํ ปฏิพาหติฯ ",
"pli-tv-kd14:14.22.6":	"ยทายสฺมนฺตานํ ปตฺตกลฺลํ, อิตฺถนฺนามํ ภิกฺขุํ วุฏฺฐาเปตฺวา อวเสสา อิมํ อธิกรณํ วูปสเมยฺยามา’ติฯ ",
"pli-tv-kd14:14.22.7":	"เต เจ, ภิกฺขเว, ภิกฺขู ตํ ภิกฺขุํ วุฏฺฐาเปตฺวา สกฺโกนฺติ ตํ อธิกรณํ วูปสเมตุํ, อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.22.8":	"เกน วูปสนฺตํ? ",
"pli-tv-kd14:14.22.9":	"สมฺมุขาวินเยนฯ ",
"pli-tv-kd14:14.22.10":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.22.11":	"ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.22.12":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํฯ ",
"pli-tv-kd14:14.23.1":	"เตหิ เจ, ภิกฺขเว, ภิกฺขูหิ ตสฺมึ อธิกรเณ วินิจฺฉิยมาเน ตตฺราสฺส ภิกฺขุ ธมฺมกถิโก, ตสฺส สุตฺตญฺหิ โข อาคตํ โหติ, โน สุตฺตวิภงฺโค, โส อตฺถํ อสลฺลกฺเขนฺโต พฺยญฺชนจฺฉายาย อตฺถํ ปฏิพาหติ, พฺยตฺเตน ภิกฺขุนา ปฏิพเลน เต ภิกฺขู ญาเปตพฺพา—",
"pli-tv-kd14:14.23.2":	"‘สุณนฺตุ เม อายสฺมนฺตาฯ ",
"pli-tv-kd14:14.23.3":	"อยํ อิตฺถนฺนาโม ภิกฺขุ ธมฺมกถิโกฯ ",
"pli-tv-kd14:14.23.4":	"อิมสฺส สุตฺตญฺหิ โข อาคตํ โหติ, โน สุตฺตวิภงฺโคฯ ",
"pli-tv-kd14:14.23.5":	"โส อตฺถํ อสลฺลกฺเขนฺโต พฺยญฺชนจฺฉายาย อตฺถํ ปฏิพาหติฯ ",
"pli-tv-kd14:14.23.6":	"ยทายสฺมนฺตานํ ปตฺตกลฺลํ, อิตฺถนฺนามํ ภิกฺขุํ วุฏฺฐาเปตฺวา อวเสสา อิมํ อธิกรณํ วูปสเมยฺยามา’ติฯ ",
"pli-tv-kd14:14.23.7":	"เต เจ, ภิกฺขเว, ภิกฺขู ตํ ภิกฺขุํ วุฏฺฐาเปตฺวา สกฺโกนฺติ ตํ อธิกรณํ วูปสเมตุํ, อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.23.8":	"เกน วูปสนฺตํ? ",
"pli-tv-kd14:14.23.9":	"สมฺมุขาวินเยนฯ ",
"pli-tv-kd14:14.23.10":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.23.11":	"ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.23.12":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํฯ ",
"pli-tv-kd14:14.24.0":	"๙ฯ๓ฯ เยภุยฺยสิกาวินย ",
"pli-tv-kd14:14.24.1":	"เต เจ, ภิกฺขเว, ภิกฺขู น สกฺโกนฺติ ตํ อธิกรณํ อุพฺพาหิกาย วูปสเมตุํ, เตหิ, ภิกฺขเว, ภิกฺขูหิ ตํ อธิกรณํ สงฺฆสฺส นิยฺยาเทตพฺพํ—",
"pli-tv-kd14:14.24.2":	"‘น มยํ, ภนฺเต, สกฺโกม อิมํ อธิกรณํ อุพฺพาหิกาย วูปสเมตุํ, สงฺโฆว อิมํ อธิกรณํ วูปสเมตู’ติฯ ",
"pli-tv-kd14:14.24.3":	"อนุชานามิ, ภิกฺขเว, เอวรูปํ อธิกรณํ เยภุยฺยสิกาย วูปสเมตุํฯ ",
"pli-tv-kd14:14.24.4":	"ปญฺจหงฺเคหิ สมนฺนาคโต ภิกฺขุ สลากคฺคาหาปโก สมฺมนฺนิตพฺโพ—",
"pli-tv-kd14:14.24.5":	"โย น ฉนฺทาคตึ คจฺเฉยฺย, น โทสาคตึ คจฺเฉยฺย, น โมหาคตึ คจฺเฉยฺย, น ภยาคตึ คจฺเฉยฺย, คหิตาคหิตญฺจ ชาเนยฺย …เป… ",
"pli-tv-kd14:14.24.6":	"เอวญฺจ ปน, ภิกฺขเว, สมฺมนฺนิตพฺโพฯ ",
"pli-tv-kd14:14.24.7":	"ปฐมํ ภิกฺขุ ยาจิตพฺโพ, ยาจิตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:14.24.8":	"‘สุณาตุ เม, ภนฺเต, สงฺโฆฯ ",
"pli-tv-kd14:14.24.9":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุํ สลากคฺคาหาปกํ สมฺมนฺเนยฺยฯ ",
"pli-tv-kd14:14.24.10":	"เอสา ญตฺติฯ ",
"pli-tv-kd14:14.24.11":	"สุณาตุ เม, ภนฺเต, สงฺโฆฯ ",
"pli-tv-kd14:14.24.12":	"สงฺโฆ อิตฺถนฺนามํ ภิกฺขุํ สลากคฺคาหาปกํ สมฺมนฺนติฯ ",
"pli-tv-kd14:14.24.13":	"ยสฺสายสฺมโต ขมติ อิตฺถนฺนามสฺส ภิกฺขุโน สลากคฺคาหาปกสฺส สมฺมุติ, โส ตุณฺหสฺส; ",
"pli-tv-kd14:14.24.14":	"ยสฺส นกฺขมติ, โส ภาเสยฺยฯ ",
"pli-tv-kd14:14.24.15":	"สมฺมโต สงฺเฆน อิตฺถนฺนาโม ภิกฺขุ สลากคฺคาหาปโกฯ ",
"pli-tv-kd14:14.24.16":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:14.24.17":	"เตน สลากคฺคาหาปเกน ภิกฺขุนา สลากา คาเหตพฺพาฯ ",
"pli-tv-kd14:14.24.18":	"ยถา พหุตรา ภิกฺขู ธมฺมวาทิโน วทนฺติ ตถา ตํ อธิกรณํ วูปสเมตพฺพํฯ ",
"pli-tv-kd14:14.24.19":	"อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.24.20":	"เกน วูปสนฺตํ? ",
"pli-tv-kd14:14.24.21":	"สมฺมุขาวินเยน จ, เยภุยฺยสิกาย จฯ ",
"pli-tv-kd14:14.24.22":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.24.23":	"สงฺฆสมฺมุขตา, ธมฺมสมฺมุขตา, วินยสมฺมุขตา, ปุคฺคลสมฺมุขตาฯ ",
"pli-tv-kd14:14.24.24":	"กา จ ตตฺถ สงฺฆสมฺมุขตา? ",
"pli-tv-kd14:14.24.25":	"ยาวติกา ภิกฺขู กมฺมปฺปตฺตา เต อาคตา โหนฺติ, ฉนฺทารหานํ ฉนฺโท อาหโฏ โหติ, สมฺมุขีภูตา น ปฏิกฺโกสนฺติ—",
"pli-tv-kd14:14.24.26":	"อยํ ตตฺถ สงฺฆสมฺมุขตาฯ ",
"pli-tv-kd14:14.24.27":	"กา จ ตตฺถ ธมฺมสมฺมุขตา, วินยสมฺมุขตา? ",
"pli-tv-kd14:14.24.28":	"เยน ธมฺเมน เยน วินเยน เยน สตฺถุสาสเนน ตํ อธิกรณํ วูปสมฺมติ—",
"pli-tv-kd14:14.24.29":	"อยํ ตตฺถ ธมฺมสมฺมุขตา, วินยสมฺมุขตาฯ ",
"pli-tv-kd14:14.24.30":	"กา จ ตตฺถ ปุคฺคลสมฺมุขตา? ",
"pli-tv-kd14:14.24.31":	"โย จ วิวทติ, เยน จ วิวทติ, อุโภ อตฺถปจฺจตฺถิกา สมฺมุขีภูตา โหนฺติ—",
"pli-tv-kd14:14.24.32":	"อยํ ตตฺถ ปุคฺคลสมฺมุขตาฯ ",
"pli-tv-kd14:14.24.33":	"กา จ ตตฺถ เยภุยฺยสิกาย? ",
"pli-tv-kd14:14.24.34":	"ยา เยภุยฺยสิกากมฺมสฺส กิริยา กรณํ อุปคมนํ อชฺฌุปคมนํ อธิวาสนา อปฺปฏิกฺโกสนา—",
"pli-tv-kd14:14.24.35":	"อยํ ตตฺถ เยภุยฺยสิกายฯ ",
"pli-tv-kd14:14.24.36":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.24.37":	"ฉนฺททายโก ขียติ, ขียนกํ ปาจิตฺติยนฺ”ติฯ ",
"pli-tv-kd14:14.25.0":	"๙ฯ๔ฯ ติวิธสลากคฺคาห ",
"pli-tv-kd14:14.25.1":	"เตน โข ปน สมเยน สาวตฺถิยา เอวํ ชาตํ เอวํ สมุปฺปนฺนํ อธิกรณํ โหติฯ ",
"pli-tv-kd14:14.25.2":	"อถ โข เต ภิกฺขู—",
"pli-tv-kd14:14.25.3":	"อสนฺตุฏฺฐา สาวตฺถิยา สงฺฆสฺส อธิกรณวูปสมเนน—",
"pli-tv-kd14:14.25.4":	"อโสฺสสุํ โข อมุกสฺมึ กิร อาวาเส สมฺพหุลา เถรา วิหรนฺติ พหุสฺสุตา อาคตาคมา ธมฺมธรา วินยธรา มาติกาธรา ปณฺฑิตา วิยตฺตา เมธาวิโน ลชฺชิโน กุกฺกุจฺจกา สิกฺขากามาฯ ",
"pli-tv-kd14:14.25.5":	"เต เจ เถรา อิมํ อธิกรณํ วูปสเมยฺยุํ ธมฺเมน วินเยน สตฺถุสาสเนน, เอวมิทํ อธิกรณํ สุวูปสนฺตํ อสฺสาติฯ ",
"pli-tv-kd14:14.25.6":	"อถ โข เต ภิกฺขู ตํ อาวาสํ คนฺตฺวา เต เถเร เอตทโวจุํ—",
"pli-tv-kd14:14.25.7":	"“อิทํ, ภนฺเต, อธิกรณํ เอวํ ชาตํ, เอวํ สมุปฺปนฺนํฯ ",
"pli-tv-kd14:14.25.8":	"สาธุ, ภนฺเต, เถรา อิมํ อธิกรณํ วูปสเมนฺตุ ธมฺเมน วินเยน สตฺถุสาสเนน, ยถยิทํ อธิกรณํ สุวูปสนฺตํ อสฺสา”ติฯ ",
"pli-tv-kd14:14.25.9":	"อถ โข เต เถรา—",
"pli-tv-kd14:14.25.10":	"ยถา สาวตฺถิยา สงฺเฆน อธิกรณํ วูปสมิตํ ตถา สุวูปสนฺตนฺติ—",
"pli-tv-kd14:14.25.11":	"ตถา ตํ อธิกรณํ วูปสเมสุํฯ ",
"pli-tv-kd14:14.25.12":	"อถ โข เต ภิกฺขู—",
"pli-tv-kd14:14.25.13":	"อสนฺตุฏฺฐา สาวตฺถิยา สงฺฆสฺส อธิกรณวูปสมเนน, อสนฺตุฏฺฐา สมฺพหุลานํ เถรานํ อธิกรณวูปสมเนน—",
"pli-tv-kd14:14.25.14":	"อโสฺสสุํ โข อมุกสฺมึ กิร อาวาเส ตโย เถรา วิหรนฺติ …เป… ",
"pli-tv-kd14:14.25.15":	"เทฺว เถรา วิหรนฺติ …เป… ",
"pli-tv-kd14:14.25.16":	"เอโก เถโร วิหรติ พหุสฺสุโต อาคตาคโม ธมฺมธโร วินยธโร มาติกาธโร ปณฺฑิโต วิยตฺโต เมธาวี ลชฺชี กุกฺกุจฺจโก สิกฺขากาโมฯ ",
"pli-tv-kd14:14.25.17":	"โส เจ เถโร อิมํ อธิกรณํ วูปสเมยฺย ธมฺเมน วินเยน สตฺถุสาสเนน, เอวมิทํ อธิกรณํ สุวูปสนฺตํ อสฺสาติฯ ",
"pli-tv-kd14:14.25.18":	"อถ โข เต ภิกฺขู ตํ อาวาสํ คนฺตฺวา ตํ เถรํ เอตทโวจุํ—",
"pli-tv-kd14:14.25.19":	"“อิทํ, ภนฺเต, อธิกรณํ เอวํ ชาตํ, เอวํ สมุปฺปนฺนํฯ ",
"pli-tv-kd14:14.25.20":	"สาธุ, ภนฺเต, เถโร อิมํ อธิกรณํ วูปสเมตุ ธมฺเมน วินเยน สตฺถุสาสเนน, ยถยิทํ อธิกรณํ สุวูปสนฺตํ อสฺสา”ติฯ ",
"pli-tv-kd14:14.25.21":	"อถ โข โส เถโร—",
"pli-tv-kd14:14.25.22":	"ยถา สาวตฺถิยา สงฺเฆน อธิกรณํ วูปสมิตํ, ยถา สมฺพหุเลหิ เถเรหิ อธิกรณํ วูปสมิตํ, ยถา ตีหิ เถเรหิ อธิกรณํ วูปสมิตํ, ยถา ทฺวีหิ เถเรหิ อธิกรณํ วูปสมิตํ, ตถา สุวูปสนฺตนฺติ—",
"pli-tv-kd14:14.25.23":	"ตถา ตํ อธิกรณํ วูปสเมสิฯ ",
"pli-tv-kd14:14.25.24":	"อถ โข เต ภิกฺขู อสนฺตุฏฺฐา สาวตฺถิยา สงฺฆสฺส อธิกรณวูปสมเนน, อสนฺตุฏฺฐา สมฺพหุลานํ เถรานํ อธิกรณวูปสมเนน, อสนฺตุฏฺฐา ติณฺณํ เถรานํ อธิกรณวูปสมเนน, อสนฺตุฏฺฐา ทฺวินฺนํ เถรานํ อธิกรณวูปสมเนน, อสนฺตุฏฺฐา เอกสฺส เถรสฺส อธิกรณวูปสมเนน, เยน ภควา เตนุปสงฺกมึสุ, อุปสงฺกมิตฺวา ภควโต เอตมตฺถํ อาโรเจสุํ …เป… ",
"pli-tv-kd14:14.25.25":	"“นิหตเมตํ, ภิกฺขเว, อธิกรณํ สนฺตํ วูปสนฺตํ สุวูปสนฺตํฯ ",
"pli-tv-kd14:14.26.1":	"อนุชานามิ, ภิกฺขเว, เตสํ ภิกฺขูนํ สญฺญตฺติยา ตโย สลากคฺคาเห—",
"pli-tv-kd14:14.26.2":	"คูฬฺหกํ, สกณฺณชปฺปกํ, วิวฏกํฯ ",
"pli-tv-kd14:14.26.3":	"กถญฺจ, ภิกฺขเว, คูฬฺหโก สลากคฺคาโห โหติ? ",
"pli-tv-kd14:14.26.4":	"เตน สลากคฺคาหาปเกน ภิกฺขุนา สลากาโย วณฺณาวณฺณาโย กตฺวา เอกเมโก ภิกฺขุ อุปสงฺกมิตฺวา เอวมสฺส วจนีโย—",
"pli-tv-kd14:14.26.5":	"‘อยํ เอวํวาทิสฺส สลากา, อยํ เอวํวาทิสฺส สลากาฯ ",
"pli-tv-kd14:14.26.6":	"ยํ อิจฺฉสิ ตํ คณฺหาหี’ติฯ ",
"pli-tv-kd14:14.26.7":	"คหิเต วตฺตพฺโพ—",
"pli-tv-kd14:14.26.8":	"‘มา จ กสฺสจิ ทเสฺสหี’ติฯ ",
"pli-tv-kd14:14.26.9":	"สเจ ชานาติ—",
"pli-tv-kd14:14.26.10":	"อธมฺมวาที พหุตราติ, ทุคฺคโหติ, ปจฺจุกฺกฑฺฒิตพฺพํฯ ",
"pli-tv-kd14:14.26.11":	"สเจ ชานาติ—",
"pli-tv-kd14:14.26.12":	"ธมฺมวาที พหุตราติ, สุคฺคโหติ, สาเวตพฺพํฯ ",
"pli-tv-kd14:14.26.13":	"เอวํ โข, ภิกฺขเว, คูฬฺหโก สลากคฺคาโห โหติฯ ",
"pli-tv-kd14:14.26.14":	"กถญฺจ, ภิกฺขเว, สกณฺณชปฺปโก สลากคฺคาโห โหติ? ",
"pli-tv-kd14:14.26.15":	"เตน สลากคฺคาหาปเกน ภิกฺขุนา เอกเมกสฺส ภิกฺขุโน อุปกณฺณเก อาโรเจตพฺพํ—",
"pli-tv-kd14:14.26.16":	"‘อยํ เอวํวาทิสฺส สลากา, อยํ เอวํวาทิสฺส สลากาฯ ",
"pli-tv-kd14:14.26.17":	"ยํ อิจฺฉสิ ตํ คณฺหาหี’ติฯ ",
"pli-tv-kd14:14.26.18":	"คหิเต วตฺตพฺโพ—",
"pli-tv-kd14:14.26.19":	"‘มา จ กสฺสจิ อาโรเจหี’ติฯ ",
"pli-tv-kd14:14.26.20":	"สเจ ชานาติ—",
"pli-tv-kd14:14.26.21":	"อธมฺมวาที พหุตราติ, ทุคฺคโหติ, ปจฺจุกฺกฑฺฒิตพฺพํฯ ",
"pli-tv-kd14:14.26.22":	"สเจ ชานาติ—",
"pli-tv-kd14:14.26.23":	"ธมฺมวาที พหุตราติ, สุคฺคโหติ, สาเวตพฺพํฯ ",
"pli-tv-kd14:14.26.24":	"เอวํ โข, ภิกฺขเว, สกณฺณชปฺปโก สลากคฺคาโห โหติฯ ",
"pli-tv-kd14:14.26.25":	"กถญฺจ, ภิกฺขเว, วิวฏโก สลากคฺคาโห โหติ? ",
"pli-tv-kd14:14.26.26":	"สเจ ชานาติ—",
"pli-tv-kd14:14.26.27":	"ธมฺมวาที พหุตราติ, วิสฺสฏฺเฐเนว วิวเฏน คาเหตพฺโพฯ ",
"pli-tv-kd14:14.26.28":	"เอวํ โข, ภิกฺขเว, วิวฏโก สลากคฺคาโห โหติฯ ",
"pli-tv-kd14:14.26.29":	"อิเม โข, ภิกฺขเว, ตโย สลากคฺคาหา”ติฯ ",
"pli-tv-kd14:14.27.0":	"๙ฯ๕ฯ สติวินย ",
"pli-tv-kd14:14.27.1":	"“อนุวาทาธิกรณํ กติหิ สมเถหิ สมฺมติ? ",
"pli-tv-kd14:14.27.2":	"อนุวาทาธิกรณํ จตูหิ สมเถหิ สมฺมติ—",
"pli-tv-kd14:14.27.3":	"สมฺมุขาวินเยน จ, สติวินเยน จ, อมูฬฺหวินเยน จ, ตสฺสปาปิยสิกาย จฯ ",
"pli-tv-kd14:14.27.4":	"สิยา อนุวาทาธิกรณํ เทฺว สมเถ อนาคมฺม—",
"pli-tv-kd14:14.27.5":	"อมูฬฺหวินยญฺจ, ตสฺสปาปิยสิกญฺจ; ",
"pli-tv-kd14:14.27.6":	"ทฺวีหิ สมเถหิ สมฺเมยฺย—",
"pli-tv-kd14:14.27.7":	"สมฺมุขาวินเยน จ, สติวินเยน จาติ? ",
"pli-tv-kd14:14.27.8":	"สิยาติสฺส วจนียํฯ ",
"pli-tv-kd14:14.27.9":	"ยถา กถํ วิย? ",
"pli-tv-kd14:14.27.10":	"อิธ ปน, ภิกฺขเว, ภิกฺขู ภิกฺขุํ อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:14.27.11":	"ตสฺส โข, ภิกฺขเว, ภิกฺขุโน สติเวปุลฺลปฺปตฺตสฺส สติวินโย ทาตพฺโพฯ ",
"pli-tv-kd14:14.27.12":	"เอวญฺจ ปน, ภิกฺขเว, ทาตพฺโพ—",
"pli-tv-kd14:14.27.13":	"เตน, ภิกฺขเว, ภิกฺขุนา สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา …เป… ",
"pli-tv-kd14:14.27.14":	"เอวมสฺส วจนีโย—",
"pli-tv-kd14:14.27.15":	"‘มํ, ภนฺเต, ภิกฺขู อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:14.27.16":	"โสหํ, ภนฺเต, สติเวปุลฺลปฺปตฺโต สงฺฆํ สติวินยํ ยาจามี’ติฯ ",
"pli-tv-kd14:14.27.17":	"ทุติยมฺปิ ยาจิตพฺโพฯ ",
"pli-tv-kd14:14.27.18":	"ตติยมฺปิ ยาจิตพฺโพฯ ",
"pli-tv-kd14:14.27.19":	"พฺยตฺเตนํ ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:14.27.20":	"‘สุณาตุ เม, ภนฺเต, สงฺโฆฯ ",
"pli-tv-kd14:14.27.21":	"ภิกฺขู อิตฺถนฺนามํ ภิกฺขุํ อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:14.27.22":	"โส สติเวปุลฺลปฺปตฺโต สงฺฆํ สติวินยํ ยาจติฯ ",
"pli-tv-kd14:14.27.23":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามสฺส ภิกฺขุโน สติเวปุลฺลปฺปตฺตสฺส สติวินยํ ทเทยฺยฯ ",
"pli-tv-kd14:14.27.24":	"เอสา ญตฺติฯ ",
"pli-tv-kd14:14.27.25":	"สุณาตุ เม, ภนฺเต, สงฺโฆฯ ",
"pli-tv-kd14:14.27.26":	"ภิกฺขู อิตฺถนฺนามํ ภิกฺขุํ อมูลิกาย สีลวิปตฺติยา อนุทฺธํเสนฺติฯ ",
"pli-tv-kd14:14.27.27":	"โส สติเวปุลฺลปฺปตฺโต สงฺฆํ สติวินยํ ยาจติฯ ",
"pli-tv-kd14:14.27.28":	"สงฺโฆ อิตฺถนฺนามสฺส ภิกฺขุโน สติเวปุลฺลปฺปตฺตสฺส สติวินยํ เทติฯ ",
"pli-tv-kd14:14.27.29":	"ยสฺสายสฺมโต ขมติ อิตฺถนฺนามสฺส ภิกฺขุโน สติเวปุลฺลปฺปตฺตสฺส สติวินยสฺส ทานํ, โส ตุณฺหสฺส; ",
"pli-tv-kd14:14.27.30":	"ยสฺส นกฺขมติ, โส ภาเสยฺยฯ ",
"pli-tv-kd14:14.27.31":	"ทุติยมฺปิ เอตมตฺถํ วทามิ …เป… ",
"pli-tv-kd14:14.27.32":	"ตติยมฺปิ เอตมตฺถํ วทามิ …เป…ฯ ",
"pli-tv-kd14:14.27.33":	"ทินฺโน สงฺเฆน อิตฺถนฺนามสฺส ภิกฺขุโน สติเวปุลฺลปฺปตฺตสฺส สติวินโยฯ ",
"pli-tv-kd14:14.27.34":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:14.27.35":	"อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.27.36":	"เกน วูปสนฺตํ? ",
"pli-tv-kd14:14.27.37":	"สมฺมุขาวินเยน จ สติวินเยน จฯ ",
"pli-tv-kd14:14.27.38":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.27.39":	"สงฺฆสมฺมุขตา, ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.27.40":	"กา จ ตตฺถ ปุคฺคลสมฺมุขตา? ",
"pli-tv-kd14:14.27.41":	"โย จ อนุวทติ, ยญฺจ อนุวทติ, อุโภ สมฺมุขีภูตา โหนฺติ—",
"pli-tv-kd14:14.27.42":	"อยํ ตตฺถ ปุคฺคลสมฺมุขตาฯ ",
"pli-tv-kd14:14.27.43":	"กิญฺจ ตตฺถ สติวินยสฺมึ? ",
"pli-tv-kd14:14.27.44":	"ยา สติวินยสฺส กมฺมสฺส กิริยา กรณํ อุปคมนํ อชฺฌุปคมนํ อธิวาสนา อปฺปฏิกฺโกสนา—",
"pli-tv-kd14:14.27.45":	"อิทํ ตตฺถ สติวินยสฺมึฯ ",
"pli-tv-kd14:14.27.46":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.27.47":	"ฉนฺททายโก ขียติ, ขียนกํ ปาจิตฺติยํฯ ",
"pli-tv-kd14:14.28.0":	"๙ฯ๖ฯ อมูฬฺหวินย ",
"pli-tv-kd14:14.28.1":	"สิยา อนุวาทาธิกรณํ เทฺว สมเถ อนาคมฺม—",
"pli-tv-kd14:14.28.2":	"สติวินยญฺจ, ตสฺสปาปิยสิกญฺจ; ",
"pli-tv-kd14:14.28.3":	"ทฺวีหิ สมเถหิ สมฺเมยฺย—",
"pli-tv-kd14:14.28.4":	"สมฺมุขาวินเยน จ, อมูฬฺหวินเยน จาติ? ",
"pli-tv-kd14:14.28.5":	"สิยาติสฺส วจนียํฯ ",
"pli-tv-kd14:14.28.6":	"ยถา กถํ วิย? ",
"pli-tv-kd14:14.28.7":	"อิธ ปน, ภิกฺขเว, ภิกฺขุ อุมฺมตฺตโก โหติ จิตฺตวิปริยาสกโตฯ ",
"pli-tv-kd14:14.28.8":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ โหติ ภาสิตปริกฺกนฺตํฯ ",
"pli-tv-kd14:14.28.9":	"ตํ ภิกฺขู อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:14.28.10":	"‘สรตายสฺมา เอวรูปึ อาปตฺตึ อาปชฺชิตา’ติฯ ",
"pli-tv-kd14:14.28.11":	"โส เอวํ วเทติ—",
"pli-tv-kd14:14.28.12":	"‘อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:14.28.13":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.28.14":	"นาหํ ตํ สรามิฯ ",
"pli-tv-kd14:14.28.15":	"มูเฬฺหน เม เอตํ กตนฺ’ติฯ ",
"pli-tv-kd14:14.28.16":	"เอวมฺปิ นํ วุจฺจมานา โจเทนฺเตว—",
"pli-tv-kd14:14.28.17":	"‘สรตายสฺมา เอวรูปึ อาปตฺตึ อาปชฺชิตา’ติฯ ",
"pli-tv-kd14:14.28.18":	"ตสฺส โข, ภิกฺขเว, ภิกฺขุโน อมูฬฺหสฺส อมูฬฺหวินโย ทาตพฺโพฯ ",
"pli-tv-kd14:14.28.19":	"เอวญฺจ ปน, ภิกฺขเว, ทาตพฺโพ—",
"pli-tv-kd14:14.28.20":	"เตน, ภิกฺขเว, ภิกฺขุนา สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา …เป… ",
"pli-tv-kd14:14.28.21":	"เอวมสฺส วจนีโย—",
"pli-tv-kd14:14.28.22":	"‘อหํ, ภนฺเต, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:14.28.23":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.28.24":	"มํ ภิกฺขู อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:14.28.25":	"“สรตายสฺมา เอวรูปึ อาปตฺตึ อาปชฺชิตา”ติฯ ",
"pli-tv-kd14:14.28.26":	"ตฺยาหํ เอวํ วทามิ—",
"pli-tv-kd14:14.28.27":	"“อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:14.28.28":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.28.29":	"นาหํ ตํ สรามิฯ ",
"pli-tv-kd14:14.28.30":	"มูเฬฺหน เม เอตํ กตนฺ”ติฯ ",
"pli-tv-kd14:14.28.31":	"เอวมฺปิ มํ วุจฺจมานา โจเทนฺเตว—",
"pli-tv-kd14:14.28.32":	"“สรตายสฺมา เอวรูปึ อาปตฺตึ อาปชฺชิตา”ติฯ ",
"pli-tv-kd14:14.28.33":	"“โสหํ, ภนฺเต, อมูโฬฺห สงฺฆํ อมูฬฺหวินยํ ยาจามี”’ติฯ ",
"pli-tv-kd14:14.28.34":	"ทุติยมฺปิ ยาจิตพฺโพฯ ",
"pli-tv-kd14:14.28.35":	"ตติยมฺปิ ยาจิตพฺโพฯ ",
"pli-tv-kd14:14.28.36":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:14.28.37":	"‘สุณาตุ เม, ภนฺเต, สงฺโฆฯ ",
"pli-tv-kd14:14.28.38":	"อยํ อิตฺถนฺนาโม ภิกฺขุ อุมฺมตฺตโก อโหสิ จิตฺตวิปริยาสกโตฯ ",
"pli-tv-kd14:14.28.39":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.28.40":	"ตํ ภิกฺขู อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:14.28.41":	"“สรตายสฺมา เอวรูปึ อาปตฺตึ อาปชฺชิตา”ติฯ ",
"pli-tv-kd14:14.28.42":	"โส เอวํ วเทติ—",
"pli-tv-kd14:14.28.43":	"“อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:14.28.44":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.28.45":	"นาหํ ตํ สรามิฯ ",
"pli-tv-kd14:14.28.46":	"มูเฬฺหน เม เอตํ กตนฺ”ติฯ ",
"pli-tv-kd14:14.28.47":	"เอวมฺปิ นํ วุจฺจมานา โจเทนฺเตว—",
"pli-tv-kd14:14.28.48":	"“สรตายสฺมา เอวรูปึ อาปตฺตึ อาปชฺชิตา”ติฯ ",
"pli-tv-kd14:14.28.49":	"โส อมูโฬฺห สงฺฆํ อมูฬฺหวินยํ ยาจติฯ ",
"pli-tv-kd14:14.28.50":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามสฺส ภิกฺขุโน อมูฬฺหสฺส อมูฬฺหวินยํ ทเทยฺยฯ ",
"pli-tv-kd14:14.28.51":	"เอสา ญตฺติฯ ",
"pli-tv-kd14:14.28.52":	"สุณาตุ เม, ภนฺเต, สงฺโฆฯ ",
"pli-tv-kd14:14.28.53":	"อยํ อิตฺถนฺนาโม ภิกฺขุ อุมฺมตฺตโก อโหสิ จิตฺตวิปริยาสกโตฯ ",
"pli-tv-kd14:14.28.54":	"เตน อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.28.55":	"ตํ ภิกฺขู อุมฺมตฺตเกน จิตฺตวิปริยาสกเตน อชฺฌาจิณฺเณน อาปตฺติยา โจเทนฺติ—",
"pli-tv-kd14:14.28.56":	"“สรตายสฺมา เอวรูปึ อาปตฺตึ อาปชฺชิตา”ติฯ ",
"pli-tv-kd14:14.28.57":	"โส เอวํ วเทติ—",
"pli-tv-kd14:14.28.58":	"“อหํ โข, อาวุโส, อุมฺมตฺตโก อโหสึ จิตฺตวิปริยาสกโตฯ ",
"pli-tv-kd14:14.28.59":	"เตน เม อุมฺมตฺตเกน จิตฺตวิปริยาสกเตน พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.28.60":	"นาหํ ตํ สรามิฯ ",
"pli-tv-kd14:14.28.61":	"มูเฬฺหน เม เอตํ กตนฺ”ติฯ ",
"pli-tv-kd14:14.28.62":	"เอวมฺปิ นํ วุจฺจมานา โจเทนฺเตว—",
"pli-tv-kd14:14.28.63":	"“สรตายสฺมา เอวรูปึ อาปตฺตึ อาปชฺชิตา”ติฯ ",
"pli-tv-kd14:14.28.64":	"โส อมูโฬฺห สงฺฆํ อมูฬฺหวินยํ ยาจติฯ ",
"pli-tv-kd14:14.28.65":	"สงฺโฆ อิตฺถนฺนามสฺส ภิกฺขุโน อมูฬฺหสฺส อมูฬฺหวินยํ เทติฯ ",
"pli-tv-kd14:14.28.66":	"ยสฺสายสฺมโต ขมติ อิตฺถนฺนามสฺส ภิกฺขุโน อมูฬฺหสฺส อมูฬฺหวินยสฺส ทานํ, โส ตุณฺหสฺส; ",
"pli-tv-kd14:14.28.67":	"ยสฺส นกฺขมติ, โส ภาเสยฺยฯ ",
"pli-tv-kd14:14.28.68":	"ทุติยมฺปิ เอตมตฺถํ วทามิ …เป… ",
"pli-tv-kd14:14.28.69":	"ตติยมฺปิ เอตมตฺถํ วทามิ …เป…ฯ ",
"pli-tv-kd14:14.28.70":	"ทินฺโน สงฺเฆน อิตฺถนฺนามสฺส ภิกฺขุโน อมูฬฺหสฺส อมูฬฺหวินโยฯ ",
"pli-tv-kd14:14.28.71":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:14.28.72":	"อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.28.73":	"เกน วูปสนฺตํ? ",
"pli-tv-kd14:14.28.74":	"สมฺมุขาวินเยน จ, อมูฬฺหวินเยน จฯ ",
"pli-tv-kd14:14.28.75":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.28.76":	"สงฺฆสมฺมุขตา, ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.28.77":	"กิญฺจ ตตฺถ อมูฬฺหวินยสฺมึ? ",
"pli-tv-kd14:14.28.78":	"ยา อมูฬฺหวินยสฺส กมฺมสฺส กิริยา กรณํ อุปคมนํ อชฺฌุปคมนํ อธิวาสนา อปฺปฏิกฺโกสนา—",
"pli-tv-kd14:14.28.79":	"อิทํ ตตฺถ อมูฬฺหวินยสฺมึฯ ",
"pli-tv-kd14:14.28.80":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.28.81":	"ฉนฺททายโก ขียติ, ขียนกํ ปาจิตฺติยํฯ ",
"pli-tv-kd14:14.29.0":	"๙ฯ๗ฯ ตสฺสปาปิยสิกาวินย ",
"pli-tv-kd14:14.29.1":	"สิยา อนุวาทาธิกรณํ เทฺว สมเถ อนาคมฺม—",
"pli-tv-kd14:14.29.2":	"สติวินยญฺจ, อมูฬฺหวินยญฺจ; ",
"pli-tv-kd14:14.29.3":	"ทฺวีหิ สมเถหิ สมฺเมยฺย—",
"pli-tv-kd14:14.29.4":	"สมฺมุขาวินเยน จ, ตสฺสปาปิยสิกาย จาติ? ",
"pli-tv-kd14:14.29.5":	"สิยาติสฺส วจนียํฯ ",
"pli-tv-kd14:14.29.6":	"ยถา กถํ วิย? ",
"pli-tv-kd14:14.29.7":	"อิธ ปน, ภิกฺขเว, ภิกฺขุ ภิกฺขุํ สงฺฆมชฺเฌ ครุกาย อาปตฺติยา โจเทติ—",
"pli-tv-kd14:14.29.8":	"‘สรตายสฺมา เอวรูปึ ครุกํ อาปตฺตึ อาปชฺชิตา, ปาราชิกํ วา ปาราชิกสามนฺตํ วา’ติฯ ",
"pli-tv-kd14:14.29.9":	"โส เอวํ วเทติ—",
"pli-tv-kd14:14.29.10":	"‘น โข อหํ, อาวุโส, สรามิ เอวรูปึ ครุกํ อาปตฺตึ อาปชฺชิตา, ปาราชิกํ วา ปาราชิกสามนฺตํ วา’ติฯ ",
"pli-tv-kd14:14.29.11":	"ตเมนํ โส นิพฺเพเฐนฺตํ อติเวเฐติ—",
"pli-tv-kd14:14.29.12":	"‘อิงฺฆายสฺมา สาธุกเมว ชานาหิ, ยทิ สรสิ เอวรูปึ ครุกํ อาปตฺตึ อาปชฺชิตา, ปาราชิกํ วา ปาราชิกสามนฺตํ วา’ติฯ ",
"pli-tv-kd14:14.29.13":	"โส เอวํ วเทติ—",
"pli-tv-kd14:14.29.14":	"‘น โข อหํ, อาวุโส, สรามิ เอวรูปึ ครุกํ อาปตฺตึ อาปชฺชิตา, ปาราชิกํ วา ปาราชิกสามนฺตํ วาฯ ",
"pli-tv-kd14:14.29.15":	"สรามิ จ โข อหํ, อาวุโส, เอวรูปึ อปฺปมตฺติกํ อาปตฺตึ อาปชฺชิตา’ติฯ ",
"pli-tv-kd14:14.29.16":	"ตเมนํ โส นิพฺเพเฐนฺตํ อติเวเฐติ—",
"pli-tv-kd14:14.29.17":	"‘อิงฺฆายสฺมา สาธุกเมว ชานาหิ, ยทิ สรสิ เอวรูปึ ครุกํ อาปตฺตึ อาปชฺชิตา, ปาราชิกํ วา ปาราชิกสามนฺตํ วา’ติฯ ",
"pli-tv-kd14:14.29.18":	"โส เอวํ วเทติ—",
"pli-tv-kd14:14.29.19":	"‘อิมญฺหิ นามาหํ, อาวุโส, อปฺปมตฺติกํ อาปตฺตึ อาปชฺชิตฺวา อปุฏฺโฐ ปฏิชานิสฺสามิฯ ",
"pli-tv-kd14:14.29.20":	"กึ ปนาหํ เอวรูปึ ครุกํ อาปตฺตึ อาปชฺชิตฺวา, ปาราชิกํ วา ปาราชิกสามนฺตํ วา, ปุฏฺโฐ น ปฏิชานิสฺสามี’ติ? ",
"pli-tv-kd14:14.29.21":	"โส เอวํ วเทติ—",
"pli-tv-kd14:14.29.22":	"‘อิมญฺหิ นาม ตฺวํ, อาวุโส, อปฺปมตฺติกํ อาปตฺตึ อาปชฺชิตฺวา อปุฏฺโฐ น ปฏิชานิสฺสสิฯ ",
"pli-tv-kd14:14.29.23":	"กึ ปน ตฺวํ เอวรูปึ ครุกํ อาปตฺตึ อาปชฺชิตฺวา, ปาราชิกํ วา ปาราชิกสามนฺตํ วา, อปุฏฺโฐ ปฏิชานิสฺสสิ? ",
"pli-tv-kd14:14.29.24":	"อิงฺฆายสฺมา สาธุกเมว ชานาหิ, ยทิ สรสิ เอวรูปึ ครุกํ อาปตฺตึ อาปชฺชิตา, ปาราชิกํ วา ปาราชิกสามนฺตํ วา’ติฯ ",
"pli-tv-kd14:14.29.25":	"โส เอวํ วเทสิ—",
"pli-tv-kd14:14.29.26":	"‘สรามิ โข อหํ, อาวุโส, เอวรูปึ ครุกํ อาปตฺตึ อาปชฺชิตา, ปาราชิกํ วา ปาราชิกสามนฺตํ วาฯ ",
"pli-tv-kd14:14.29.27":	"ทวา เม เอตํ วุตฺตํ, รวา เม เอตํ วุตฺตํ—",
"pli-tv-kd14:14.29.28":	"นาหํ ตํ สรามิ เอวรูปึ ครุกํ อาปตฺตึ อาปชฺชิตา, ปาราชิกํ วา ปาราชิกสามนฺตํ วา’ติฯ ",
"pli-tv-kd14:14.29.29":	"ตสฺส โข, ภิกฺขเว, ภิกฺขุโน ตสฺสปาปิยสิกากมฺมํ กาตพฺพํฯ ",
"pli-tv-kd14:14.29.30":	"เอวญฺจ ปน, ภิกฺขเว, กาตพฺพํฯ ",
"pli-tv-kd14:14.29.31":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:14.29.32":	"‘สุณาตุ เม, ภนฺเต, สงฺโฆฯ ",
"pli-tv-kd14:14.29.33":	"อยํ อิตฺถนฺนาโม ภิกฺขุ สงฺฆมชฺเฌ ครุกาย อาปตฺติยา อนุยุญฺชิยมาโน อวชานิตฺวา ปฏิชานาติ, ปฏิชานิตฺวา อวชานาติ, อญฺเญนาญฺญํ ปฏิจรติ, สมฺปชานมุสา ภาสติฯ ",
"pli-tv-kd14:14.29.34":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามสฺส ภิกฺขุโน ตสฺสปาปิยสิกากมฺมํ กเรยฺยฯ ",
"pli-tv-kd14:14.29.35":	"เอสา ญตฺติฯ ",
"pli-tv-kd14:14.29.36":	"สุณาตุ เม, ภนฺเต, สงฺโฆฯ ",
"pli-tv-kd14:14.29.37":	"อยํ อิตฺถนฺนาโม ภิกฺขุ สงฺฆมชฺเฌ ครุกาย อาปตฺติยา อนุยุญฺชิยมาโน อวชานิตฺวา ปฏิชานาติ, ปฏิชานิตฺวา อวชานาติ, อญฺเญนาญฺญํ ปฏิจรติ, สมฺปชานมุสา ภาสติฯ ",
"pli-tv-kd14:14.29.38":	"สงฺโฆ อิตฺถนฺนามสฺส ภิกฺขุโน ตสฺสปาปิยสิกากมฺมํ กโรติฯ ",
"pli-tv-kd14:14.29.39":	"ยสฺสายสฺมโต ขมติ อิตฺถนฺนามสฺส ภิกฺขุโน ตสฺสปาปิยสิกากมฺมสฺส กรณํ, โส ตุณฺหสฺส; ",
"pli-tv-kd14:14.29.40":	"ยสฺส นกฺขมติ, โส ภาเสยฺยฯ ",
"pli-tv-kd14:14.29.41":	"ทุติยมฺปิ เอตมตฺถํ วทามิ …เป… ",
"pli-tv-kd14:14.29.42":	"ตติยมฺปิ เอตมตฺถํ วทามิ …เป…ฯ ",
"pli-tv-kd14:14.29.43":	"กตํ สงฺเฆน อิตฺถนฺนามสฺส ภิกฺขุโน ตสฺสปาปิยสิกากมฺมํฯ ",
"pli-tv-kd14:14.29.44":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:14.29.45":	"อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.29.46":	"เกน วูปสนฺตํ? ",
"pli-tv-kd14:14.29.47":	"สมฺมุขาวินเยน จ, ตสฺสปาปิยสิกาย จฯ ",
"pli-tv-kd14:14.29.48":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.29.49":	"สงฺฆสมฺมุขตา, ธมฺมสมฺมุขตา, วินยสมฺมุขตา …เป… ",
"pli-tv-kd14:14.29.50":	"กา จ ตตฺถ ตสฺสปาปิยสิกาย? ",
"pli-tv-kd14:14.29.51":	"ยา ตสฺสปาปิยสิกากมฺมสฺส กิริยา กรณํ อุปคมนํ อชฺฌุปคมนํ อธิวาสนา อปฺปฏิกฺโกสนา—",
"pli-tv-kd14:14.29.52":	"อยํ ตตฺถ ตสฺสปาปิยสิกายฯ ",
"pli-tv-kd14:14.29.53":	"เอวํ วูปสนฺตญฺเจ, ภิกฺขเว, อธิกรณํ การโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.29.54":	"ฉนฺททายโก ขียติ, ขียนกํ ปาจิตฺติยํฯ ",
"pli-tv-kd14:14.30.0":	"๙ฯ๘ฯ ปฏิญฺญาตกรณ ",
"pli-tv-kd14:14.30.1":	"อาปตฺตาธิกรณํ กติหิ สมเถหิ สมฺมติ? ",
"pli-tv-kd14:14.30.2":	"อาปตฺตาธิกรณํ ตีหิ สมเถหิ สมฺมติ—",
"pli-tv-kd14:14.30.3":	"สมฺมุขาวินเยน จ, ปฏิญฺญาตกรเณน จ, ติณวตฺถารเกน จฯ ",
"pli-tv-kd14:14.30.4":	"สิยา อาปตฺตาธิกรณํ เอกํ สมถํ อนาคมฺม—",
"pli-tv-kd14:14.30.5":	"ติณวตฺถารกํ, ทฺวีหิ สมเถหิ สมฺเมยฺย—",
"pli-tv-kd14:14.30.6":	"สมฺมุขาวินเยน จ, ปฏิญฺญาตกรเณน จาติ? ",
"pli-tv-kd14:14.30.7":	"สิยาติสฺส วจนียํฯ ",
"pli-tv-kd14:14.30.8":	"ยถา กถํ วิย? ",
"pli-tv-kd14:14.30.9":	"อิธ ปน, ภิกฺขเว, ภิกฺขุ ลหุกํ อาปตฺตึ อาปนฺโน โหติฯ ",
"pli-tv-kd14:14.30.10":	"เตน, ภิกฺขเว, ภิกฺขุนา เอกํ ภิกฺขุํ อุปสงฺกมิตฺวา เอกํสํ อุตฺตราสงฺคํ กริตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd14:14.30.11":	"‘อหํ, อาวุโส, อิตฺถนฺนามํ อาปตฺตึ อาปนฺโน; ",
"pli-tv-kd14:14.30.12":	"ตํ ปฏิเทเสมี’ติฯ ",
"pli-tv-kd14:14.30.13":	"เตน วตฺตพฺโพ—",
"pli-tv-kd14:14.30.14":	"‘ปสฺสสี’ติ? ",
"pli-tv-kd14:14.30.15":	"‘อาม ปสฺสามี’ติฯ ",
"pli-tv-kd14:14.30.16":	"‘อายตึ สํวเรยฺยาสี’ติฯ ",
"pli-tv-kd14:14.30.17":	"อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.30.18":	"เกน วูปสนฺตํ? ",
"pli-tv-kd14:14.30.19":	"สมฺมุขาวินเยน จ, ปฏิญฺญาตกรเณน จฯ ",
"pli-tv-kd14:14.30.20":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.30.21":	"ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.30.22":	"กา จ ตตฺถ ปุคฺคลสมฺมุขตา? ",
"pli-tv-kd14:14.30.23":	"โย จ เทเสติ, ยสฺส จ เทเสติ, อุโภ สมฺมุขีภูตา โหนฺติ—",
"pli-tv-kd14:14.30.24":	"อยํ ตตฺถ ปุคฺคลสมฺมุขตาฯ ",
"pli-tv-kd14:14.30.25":	"กิญฺจ ตตฺถ ปฏิญฺญาตกรณสฺมึ? ",
"pli-tv-kd14:14.30.26":	"ยา ปฏิญฺญาตกรณสฺส กมฺมสฺส กิริยา กรณํ อุปคมนํ อชฺฌุปคมนํ อธิวาสนา อปฺปฏิกฺโกสนา—",
"pli-tv-kd14:14.30.27":	"อิทํ ตตฺถ ปฏิญฺญาตกรณสฺมึฯ ",
"pli-tv-kd14:14.30.28":	"เอวํ วูปสนฺตญฺเจ, ภิกฺขเว, อธิกรณํ ปฏิคฺคาหโก อุกฺโกเฏติ, อุกฺโกฏนกํ ปาจิตฺติยํฯ ",
"pli-tv-kd14:14.31.1":	"เอวญฺเจตํ ลเภถ, อิจฺเจตํ กุสลํฯ ",
"pli-tv-kd14:14.31.2":	"โน เจ ลเภถ, เตน, ภิกฺขเว, ภิกฺขุนา สมฺพหุเล ภิกฺขู อุปสงฺกมิตฺวา เอกํสํ อุตฺตราสงฺคํ กริตฺวา วุฑฺฒานํ ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺสุ วจนียา—",
"pli-tv-kd14:14.31.3":	"‘อหํ, ภนฺเต, อิตฺถนฺนามํ อาปตฺตึ อาปนฺโน; ",
"pli-tv-kd14:14.31.4":	"ตํ ปฏิเทเสมี’ติฯ ",
"pli-tv-kd14:14.31.5":	"พฺยตฺเตน ภิกฺขุนา ปฏิพเลน เต ภิกฺขู ญาเปตพฺพา—",
"pli-tv-kd14:14.31.6":	"‘สุณนฺตุ เม อายสฺมนฺตาฯ ",
"pli-tv-kd14:14.31.7":	"อยํ อิตฺถนฺนาโม ภิกฺขุ อาปตฺตึ สรติ, วิวรติ, อุตฺตานึ กโรติ เทเสติฯ ",
"pli-tv-kd14:14.31.8":	"ยทายสฺมนฺตานํ ปตฺตกลฺลํ, อหํ อิตฺถนฺนามสฺส ภิกฺขุโน อาปตฺตึ ปฏิคฺคเณฺหยฺยนฺ’ติฯ ",
"pli-tv-kd14:14.31.9":	"เตน วตฺตพฺโพ—",
"pli-tv-kd14:14.31.10":	"‘ปสฺสสี’ติ? ",
"pli-tv-kd14:14.31.11":	"‘อาม ปสฺสามี’ติฯ ",
"pli-tv-kd14:14.31.12":	"‘อายตึ สํวเรยฺยาสี’ติฯ ",
"pli-tv-kd14:14.31.13":	"อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.31.14":	"เกน วูปสนฺตํ? ",
"pli-tv-kd14:14.31.15":	"สมฺมุขาวินเยน จ, ปฏิญฺญาตกรเณน จฯ ",
"pli-tv-kd14:14.31.16":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.31.17":	"ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.31.18":	"กา จ ตตฺถ ปุคฺคลสมฺมุขตา? ",
"pli-tv-kd14:14.31.19":	"โย จ เทเสติ, ยสฺส จ เทเสติ, อุโภ สมฺมุขีภูตา โหนฺติ—",
"pli-tv-kd14:14.31.20":	"อยํ ตตฺถ ปุคฺคลสมฺมุขตาฯ ",
"pli-tv-kd14:14.31.21":	"กิญฺจ ตตฺถ ปฏิญฺญาตกรณสฺมึ? ",
"pli-tv-kd14:14.31.22":	"ยา ปฏิญฺญาตกรณสฺส กมฺมสฺส กิริยา กรณํ อุปคมนํ อชฺฌุปคมนํ อธิวาสนา อปฺปฏิกฺโกสนา—",
"pli-tv-kd14:14.31.23":	"อิทํ ตตฺถ ปฏิญฺญาตกรณสฺมึฯ ",
"pli-tv-kd14:14.31.24":	"เอวํ วูปสนฺตญฺเจ, ภิกฺขเว, อธิกรณํ ปฏิคฺคาหโก อุกฺโกเฏติ, อุกฺโกฏนกํ ปาจิตฺติยํฯ ",
"pli-tv-kd14:14.32.1":	"เอวญฺเจตํ ลเภถ, อิจฺเจตํ กุสลํฯ ",
"pli-tv-kd14:14.32.2":	"โน เจ ลเภถ, เตน, ภิกฺขเว, ภิกฺขุนา สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา วุฑฺฒานํ ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd14:14.32.3":	"‘อหํ, ภนฺเต, อิตฺถนฺนามํ อาปตฺตึ อาปนฺโน; ",
"pli-tv-kd14:14.32.4":	"ตํ ปฏิเทเสมี’ติฯ ",
"pli-tv-kd14:14.32.5":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:14.32.6":	"‘สุณาตุ เม, ภนฺเต, สงฺโฆฯ ",
"pli-tv-kd14:14.32.7":	"อยํ อิตฺถนฺนาโม ภิกฺขุ อาปตฺตึ สรติ, วิวรติ, อุตฺตานึ กโรติ, เทเสติฯ ",
"pli-tv-kd14:14.32.8":	"ยทิ สงฺฆสฺส ปตฺตกลฺลํ, อหํ อิตฺถนฺนามสฺส ภิกฺขุโน อาปตฺตึ ปฏิคฺคเณฺหยฺยนฺ’ติฯ ",
"pli-tv-kd14:14.32.9":	"เตน วตฺตพฺโพ—",
"pli-tv-kd14:14.32.10":	"‘ปสฺสสี’ติ? ",
"pli-tv-kd14:14.32.11":	"‘อาม ปสฺสามี’ติฯ ",
"pli-tv-kd14:14.32.12":	"‘อายตึ สํวเรยฺยาสี’ติฯ ",
"pli-tv-kd14:14.32.13":	"อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.32.14":	"เกน วูปสนฺตํ? ",
"pli-tv-kd14:14.32.15":	"สมฺมุขาวินเยน จ, ปฏิญฺญาตกรเณน จฯ ",
"pli-tv-kd14:14.32.16":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.32.17":	"สงฺฆสมฺมุขตา, ธมฺมสมฺมุขตา, วินยสมฺมุขตา, ปุคฺคลสมฺมุขตา …เป… ",
"pli-tv-kd14:14.32.18":	"เอวํ วูปสนฺตญฺเจ, ภิกฺขเว, อธิกรณํ ปฏิคฺคาหโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.32.19":	"ฉนฺททายโก ขียติ, ขียนกํ ปาจิตฺติยํฯ ",
"pli-tv-kd14:14.33.0":	"๙ฯ๙ฯ ติณวตฺถารก ",
"pli-tv-kd14:14.33.1":	"สิยา อาปตฺตาธิกรณํ เอกํ สมถํ อนาคมฺม—",
"pli-tv-kd14:14.33.2":	"ปฏิญฺญาตกรณํ, ทฺวีหิ สมเถหิ สมฺเมยฺย—",
"pli-tv-kd14:14.33.3":	"สมฺมุขาวินเยน จ, ติณวตฺถารเกน จาติ? ",
"pli-tv-kd14:14.33.4":	"สิยาติสฺส วจนียํฯ ",
"pli-tv-kd14:14.33.5":	"ยถา กถํ วิย? ",
"pli-tv-kd14:14.33.6":	"อิธ ปน, ภิกฺขเว, ภิกฺขูนํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ โหติ ภาสิตปริกฺกนฺตํฯ ",
"pli-tv-kd14:14.33.7":	"ตตฺร เจ ภิกฺขูนํ เอวํ โหติ—",
"pli-tv-kd14:14.33.8":	"‘อมฺหากํ โข ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.33.9":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยา’ติฯ ",
"pli-tv-kd14:14.33.10":	"อนุชานามิ, ภิกฺขเว, เอวรูปํ อธิกรณํ ติณวตฺถารเกน วูปสเมตุํฯ ",
"pli-tv-kd14:14.33.11":	"เอวญฺจ ปน, ภิกฺขเว, วูปสเมตพฺพํฯ ",
"pli-tv-kd14:14.33.12":	"สพฺเพเหว เอกชฺฌํ สนฺนิปติตพฺพํ, สนฺนิปติตฺวา พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:14.33.13":	"‘สุณาตุ เม, ภนฺเต, สงฺโฆฯ ",
"pli-tv-kd14:14.33.14":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.33.15":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:14.33.16":	"ยทิ สงฺฆสฺส ปตฺตกลฺลํ, สงฺโฆ อิมํ อธิกรณํ ติณวตฺถารเกน วูปสเมยฺย, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตนฺติฯ ",
"pli-tv-kd14:14.33.17":	"เอกโตปกฺขิกานํ ภิกฺขูนํ พฺยตฺเตน ภิกฺขุนา ปฏิพเลน สโก ปกฺโข ญาเปตพฺโพ—",
"pli-tv-kd14:14.33.18":	"สุณนฺตุ เม อายสฺมนฺตาฯ ",
"pli-tv-kd14:14.33.19":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.33.20":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:14.33.21":	"ยทายสฺมนฺตานํ ปตฺตกลฺลํ, อหํ ยา เจว อายสฺมนฺตานํ อาปตฺติ, ยา จ อตฺตโน อาปตฺติ, อายสฺมนฺตานญฺเจว อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสยฺยํ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตนฺ’ติฯ ",
"pli-tv-kd14:14.33.22":	"อถาปเรสํ เอกโตปกฺขิกานํ ภิกฺขูนํ พฺยตฺเตน ภิกฺขุนา ปฏิพเลน สโก ปกฺโข ญาเปตพฺโพ—",
"pli-tv-kd14:14.33.23":	"‘สุณนฺตุ เม อายสฺมนฺตาฯ ",
"pli-tv-kd14:14.33.24":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.33.25":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:14.33.26":	"ยทายสฺมนฺตานํ ปตฺตกลฺลํ, อหํ ยา เจว อายสฺมนฺตานํ อาปตฺติ, ยา จ อตฺตโน อาปตฺติ, อายสฺมนฺตานญฺเจว อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสยฺยํ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตนฺ’ติฯ ",
"pli-tv-kd14:14.33.27":	"อถาปเรสํ เอกโตปกฺขิกานํ ภิกฺขูนํ พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd14:14.33.28":	"‘สุณาตุ เม, ภนฺเต, สงฺโฆฯ ",
"pli-tv-kd14:14.33.29":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.33.30":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:14.33.31":	"ยทิ สงฺฆสฺส ปตฺตกลฺลํ, อหํ ยา เจว อิเมสํ อายสฺมนฺตานํ อาปตฺติ, ยา จ อตฺตโน อาปตฺติ, อิเมสญฺเจว อายสฺมนฺตานํ อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสยฺยํ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:14.33.32":	"เอสา ญตฺติฯ ",
"pli-tv-kd14:14.33.33":	"สุณาตุ เม, ภนฺเต, สงฺโฆฯ ",
"pli-tv-kd14:14.33.34":	"อมฺหากํ ภณฺฑนชาตานํ กลหชาตานํ วิวาทาปนฺนานํ วิหรตํ พหุํ อสฺสามณกํ อชฺฌาจิณฺณํ ภาสิตปริกฺกนฺตํฯ ",
"pli-tv-kd14:14.33.35":	"สเจ มยํ อิมาหิ อาปตฺตีหิ อญฺญมญฺญํ กาเรสฺสาม, สิยาปิ ตํ อธิกรณํ กกฺขฬตฺตาย วาฬตฺตาย เภทาย สํวตฺเตยฺยฯ ",
"pli-tv-kd14:14.33.36":	"อหํ ยา เจว อิเมสํ อายสฺมนฺตานํ อาปตฺติ, ยา จ อตฺตโน อาปตฺติ, อิเมสญฺเจว อายสฺมนฺตานํ อตฺถาย, อตฺตโน จ อตฺถาย, สงฺฆมชฺเฌ ติณวตฺถารเกน เทเสมิ, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:14.33.37":	"ยสฺสายสฺมโต ขมติ อมฺหากํ อิมาสํ อาปตฺตีนํ สงฺฆมชฺเฌ ติณวตฺถารเกน เทสนา, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํ, โส ตุณฺหสฺส; ",
"pli-tv-kd14:14.33.38":	"ยสฺส นกฺขมติ, โส ภาเสยฺยฯ ",
"pli-tv-kd14:14.33.39":	"เทสิตา อมฺหากํ อิมา อาปตฺติโย สงฺฆมชฺเฌ ติณวตฺถารเกน, ฐเปตฺวา ถุลฺลวชฺชํ, ฐเปตฺวา คิหิปฺปฏิสํยุตฺตํฯ ",
"pli-tv-kd14:14.33.40":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd14:14.33.41.1":	"อถาปเรสํ …เป… ",
"pli-tv-kd14:14.33.42":	"เอวเมตํ ธารยามี’ติฯ ",
"pli-tv-kd14:14.33.43":	"อิทํ วุจฺจติ, ภิกฺขเว, อธิกรณํ วูปสนฺตํฯ ",
"pli-tv-kd14:14.33.44":	"เกน วูปสนฺตํ? ",
"pli-tv-kd14:14.33.45":	"สมฺมุขาวินเยน จ, ติณวตฺถารเกน จฯ ",
"pli-tv-kd14:14.33.46":	"กิญฺจ ตตฺถ สมฺมุขาวินยสฺมึ? ",
"pli-tv-kd14:14.33.47":	"สงฺฆสมฺมุขตา, ธมฺมสมฺมุขตา, วินยสมฺมุขตา, ปุคฺคลสมฺมุขตาฯ ",
"pli-tv-kd14:14.33.48":	"กา จ ตตฺถ สงฺฆสมฺมุขตา? ",
"pli-tv-kd14:14.33.49":	"ยาวติกา ภิกฺขู กมฺมปฺปตฺตา, เต อาคตา โหนฺติ, ฉนฺทารหานํ ฉนฺโท อาหโฏ โหติ, สมฺมุขีภูตา น ปฏิกฺโกสนฺติ—",
"pli-tv-kd14:14.33.50":	"อยํ ตตฺถ สงฺฆสมฺมุขตาฯ ",
"pli-tv-kd14:14.33.51":	"กา จ ตตฺถ ธมฺมสมฺมุขตา, วินยสมฺมุขตา? ",
"pli-tv-kd14:14.33.52":	"เยน ธมฺเมน เยน วินเยน เยน สตฺถุสาสเนน ตํ อธิกรณํ วูปสมฺมติ—",
"pli-tv-kd14:14.33.53":	"อยํ ตตฺถ ธมฺมสมฺมุขตา, วินยสมฺมุขตาฯ ",
"pli-tv-kd14:14.33.54":	"กา จ ตตฺถ ปุคฺคลสมฺมุขตา? ",
"pli-tv-kd14:14.33.55":	"โย จ เทเสติ, ยสฺส จ เทเสติ, อุโภ สมฺมุขีภูตา โหนฺติ—",
"pli-tv-kd14:14.33.56":	"อยํ ตตฺถ ปุคฺคลสมฺมุขตาฯ ",
"pli-tv-kd14:14.33.57":	"กิญฺจ ตตฺถ ติณวตฺถารกสฺมึ? ",
"pli-tv-kd14:14.33.58":	"ยา ติณวตฺถารกสฺส กมฺมสฺส กิริยา กรณํ อุปคมนํ อชฺฌุปคมนํ อธิวาสนา อปฺปฏิกฺโกสนา—",
"pli-tv-kd14:14.33.59":	"อิทํ ตตฺถ ติณวตฺถารกสฺมึฯ ",
"pli-tv-kd14:14.33.60":	"เอวํ วูปสนฺตญฺเจ, ภิกฺขเว, อธิกรณํ ปฏิคฺคาหโก อุกฺโกเฏติ, อุกฺโกฏนกํ ปาจิตฺติยํ; ",
"pli-tv-kd14:14.33.61":	"ฉนฺททายโก ขียติ, ขียนกํ ปาจิตฺติยํฯ ",
"pli-tv-kd14:14.34.1":	"กิจฺจาธิกรณํ กติหิ สมเถหิ สมฺมติ? ",
"pli-tv-kd14:14.34.2":	"กิจฺจาธิกรณํ เอเกน สมเถน สมฺมติ—",
"pli-tv-kd14:14.34.3":	"สมฺมุขาวินเยนา”ติฯ ",
"pli-tv-kd14:14.34.4":	"สมถกฺขนฺธโก นิฏฺฐิโต จตุตฺโถฯ "
}	
