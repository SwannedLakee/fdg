{	
"pli-tv-kd5:0.1":	"เถรวาท วินยปิฏก ",
"pli-tv-kd5:0.2":	"มหาวคฺค ",
"pli-tv-kd5:0.3":	"๕ฯ จมฺมกฺขนฺธก ",
"pli-tv-kd5:0.4":	"๑ฯ โสณโกฬิวิสวตฺถุ ",
"pli-tv-kd5:1.1.1":	"เตน สมเยน พุทฺโธ ภควา ราชคเห วิหรติ คิชฺฌกูเฏ ปพฺพเตฯ ",
"pli-tv-kd5:1.1.2":	"เตน โข ปน สมเยน ราชา มาคโธ เสนิโย พิมฺพิสาโร อสีติยา คามสหเสฺสสุ อิสฺสริยาธิปจฺจํ รชฺชํ กาเรติฯ ",
"pli-tv-kd5:1.1.3":	"เตน โข ปน สมเยน จมฺปายํ โสโณ นาม โกฬิวิโส เสฏฺฐิปุตฺโต สุขุมาโล โหติฯ ",
"pli-tv-kd5:1.1.4":	"ตสฺส ปาทตเลสุ โลมานิ ชาตานิ โหนฺติฯ ",
"pli-tv-kd5:1.1.5":	"อถ โข ราชา มาคโธ เสนิโย พิมฺพิสาโร ตานิ อสีติ คามิกสหสฺสานิ สนฺนิปาตาเปตฺวา เกนจิเทว กรณีเยน โสณสฺส โกฬิวิสสฺส สนฺติเก ทูตํ ปาเหสิ—",
"pli-tv-kd5:1.1.6":	"“อาคจฺฉตุ โสโณ, อิจฺฉามิ โสณสฺส อาคตนฺ”ติฯ ",
"pli-tv-kd5:1.2.1":	"อถ โข โสณสฺส โกฬิวิสสฺส มาตาปิตโร โสณํ โกฬิวิสํ เอตทโวจุํ—",
"pli-tv-kd5:1.2.2":	"“ราชา เต, ตาต โสณ, ปาเท ทกฺขิตุกาโมฯ ",
"pli-tv-kd5:1.2.3":	"มา โข ตฺวํ, ตาต โสณ, เยน ราชา เตน ปาเท อภิปฺปสาเรยฺยาสิฯ ",
"pli-tv-kd5:1.2.4":	"รญฺโญ ปุรโต ปลฺลงฺเกน นิสีทฯ ",
"pli-tv-kd5:1.2.5":	"นิสินฺนสฺส เต ราชา ปาเท ทกฺขิสฺสตี”ติฯ ",
"pli-tv-kd5:1.2.6":	"อถ โข โสณํ โกฬิวิสํ สิวิกาย อาเนสุํฯ ",
"pli-tv-kd5:1.2.7":	"อถ โข โสโณ โกฬิวิโส เยน ราชา มาคโธ เสนิโย พิมฺพิสาโร เตนุปสงฺกมิ, อุปสงฺกมิตฺวา ราชานํ มาคธํ เสนิยํ พิมฺพิสารํ อภิวาเทตฺวา รญฺโญ ปุรโต ปลฺลงฺเกน นิสีทิฯ ",
"pli-tv-kd5:1.2.8":	"อทฺทสา โข ราชา มาคโธ เสนิโย พิมฺพิสาโร โสณสฺส โกฬิวิสสฺส ปาทตเลสุ โลมานิ ชาตานิฯ ",
"pli-tv-kd5:1.3.1":	"อถ โข ราชา มาคโธ เสนิโย พิมฺพิสาโร ตานิ อสีติ คามิกสหสฺสานิ ทิฏฺฐธมฺมิเก อตฺเถ อนุสาสิตฺวา อุโยฺยเชสิ—",
"pli-tv-kd5:1.3.2":	"“ตุเมฺห ขฺวตฺถ, ภเณ, มยา ทิฏฺฐธมฺมิเก อตฺเถ อนุสาสิตา; ",
"pli-tv-kd5:1.3.3":	"คจฺฉถ, ตํ ภควนฺตํ ปยิรุปาสถ; ",
"pli-tv-kd5:1.3.4":	"โส โน ภควา สมฺปรายิเก อตฺเถ อนุสาสิสฺสตี”ติฯ ",
"pli-tv-kd5:1.3.5":	"อถ โข ตานิ อสีติ คามิกสหสฺสานิ เยน คิชฺฌกูโฏ ปพฺพโต เตนุปสงฺกมึสุฯ ",
"pli-tv-kd5:1.4.1":	"เตน โข ปน สมเยน อายสฺมา สาคโต ภควโต อุปฏฺฐาโก โหติฯ ",
"pli-tv-kd5:1.4.2":	"อถ โข ตานิ อสีติ คามิกสหสฺสานิ เยนายสฺมา สาคโต เตนุปสงฺกมึสุ, อุปสงฺกมิตฺวา อายสฺมนฺตํ สาคตํ เอตทโวจุํ—",
"pli-tv-kd5:1.4.3":	"“อิมานิ, ภนฺเต, อสีติ คามิกสหสฺสานิ อิธูปสงฺกนฺตานิ ภควนฺตํ ทสฺสนาย; ",
"pli-tv-kd5:1.4.4":	"สาธุ มยํ, ภนฺเต, ลเภยฺยาม ภควนฺตํ ทสฺสนายา”ติฯ ",
"pli-tv-kd5:1.4.5":	"“เตน หิ ตุเมฺห อายสฺมนฺโต มุหุตฺตํ อิเธว ตาว โหถ, ยาวาหํ ภควนฺตํ ปฏิเวเทมี”ติฯ ",
"pli-tv-kd5:1.5.1":	"อถ โข อายสฺมา สาคโต เตสํ อสีติยา คามิกสหสฺสานํ ปุรโต เปกฺขมานานํ ปาฏิกาย นิมุชฺชิตฺวา ภควโต ปุรโต อุมฺมุชฺชิตฺวา ภควนฺตํ เอตทโวจ—",
"pli-tv-kd5:1.5.2":	"“อิมานิ, ภนฺเต, อสีติ คามิกสหสฺสานิ อิธูปสงฺกนฺตานิ ภควนฺตํ ทสฺสนาย; ",
"pli-tv-kd5:1.5.3":	"ยสฺสทานิ, ภนฺเต, ภควา กาลํ มญฺญตี”ติฯ ",
"pli-tv-kd5:1.5.4":	"“เตน หิ ตฺวํ, สาคต, วิหารปจฺฉายายํ อาสนํ ปญฺญเปหี”ติฯ ",
"pli-tv-kd5:1.6.1":	"“เอวํ, ภนฺเต”ติ ",
"pli-tv-kd5:1.6.2":	"โข อายสฺมา สาคโต ภควโต ปฏิสฺสุณิตฺวา ปีฐํ คเหตฺวา ภควโต ปุรโต นิมุชฺชิตฺวา เตสํ อสีติยา คามิกสหสฺสานํ ปุรโต เปกฺขมานานํ ปาฏิกาย อุมฺมุชฺชิตฺวา วิหารปจฺฉายายํ อาสนํ ปญฺญเปติฯ ",
"pli-tv-kd5:1.6.3":	"อถ โข ภควา วิหารา นิกฺขมิตฺวา วิหารปจฺฉายายํ ปญฺญตฺเต อาสเน นิสีทิฯ ",
"pli-tv-kd5:1.7.1":	"อถ โข ตานิ อสีติ คามิกสหสฺสานิ เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd5:1.7.2":	"อถ โข ตานิ อสีติ คามิกสหสฺสานิ อายสฺมนฺตํเยว สาคตํ สมนฺนาหรนฺติ, โน ตถา ภควนฺตํฯ ",
"pli-tv-kd5:1.7.3":	"อถ โข ภควา เตสํ อสีติยา คามิกสหสฺสานํ เจตสา เจโตปริวิตกฺกมญฺญาย อายสฺมนฺตํ สาคตํ อามนฺเตสิ—",
"pli-tv-kd5:1.7.4":	"“เตน หิ ตฺวํ, สาคต, ภิโยฺยโส มตฺตาย อุตฺตริ มนุสฺสธมฺมํ อิทฺธิปาฏิหาริยํ ทเสฺสหี”ติฯ ",
"pli-tv-kd5:1.7.5":	"“เอวํ, ภนฺเต”ติ โข อายสฺมา สาคโต ภควโต ปฏิสฺสุณิตฺวา เวหาสํ อพฺภุคฺคนฺตฺวา อากาเส อนฺตลิกฺเข จงฺกมติปิ, ติฏฺฐติปิ, นิสีทติปิ, เสยฺยมฺปิ กปฺเปติ, ธูมายติปิ ปชฺชลติปิ, อนฺตรธายติปิฯ ",
"pli-tv-kd5:1.8.1":	"อถ โข อายสฺมา สาคโต อากาเส อนฺตลิกฺเข อเนกวิหิตํ อุตฺตริ มนุสฺสธมฺมํ อิทฺธิปาฏิหาริยํ ทเสฺสตฺวา ภควโต ปาเทสุ สิรสา นิปติตฺวา ภควนฺตํ เอตทโวจ—",
"pli-tv-kd5:1.8.2":	"“สตฺถา เม, ภนฺเต, ภควา; ",
"pli-tv-kd5:1.8.3":	"สาวโกหมสฺมิฯ ",
"pli-tv-kd5:1.8.4":	"สตฺถา เม, ภนฺเต, ภควา; ",
"pli-tv-kd5:1.8.5":	"สาวโกหมสฺมี”ติฯ ",
"pli-tv-kd5:1.8.6":	"อถ โข ตานิ อสีติ คามิกสหสฺสานิ “อจฺฉริยํ วต โภ, อพฺภุตํ วต โภฯ ",
"pli-tv-kd5:1.8.7":	"สาวโกปิ นาม เอวํ มหิทฺธิโก ภวิสฺสติ, เอวํ มหานุภาโว, อโห นูน สตฺถา”ติ ภควนฺตํเยว สมนฺนาหรนฺติ, โน ตถา อายสฺมนฺตํ สาคตํฯ ",
"pli-tv-kd5:1.9.1":	"อถ โข ภควา เตสํ อสีติยา คามิกสหสฺสานํ เจตสา เจโตปริวิตกฺกมญฺญาย อนุปุพฺพึ กถํ กเถสิ, เสยฺยถิทํ—",
"pli-tv-kd5:1.9.2":	"ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
"pli-tv-kd5:1.9.3":	"ยทา เต ภควา อญฺญาสิ กลฺลจิตฺเต, มุทุจิตฺเต, วินีวรณจิตฺเต, อุทคฺคจิตฺเต, ปสนฺนจิตฺเต, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ—",
"pli-tv-kd5:1.9.4":	"ทุกฺขํ, สมุทยํ, นิโรธํ, มคฺคํฯ ",
"pli-tv-kd5:1.9.5":	"เสยฺยถาปิ นาม สุทฺธํ วตฺถํ อปคตกาฬกํ สมฺมเทว รชนํ ปฏิคฺคเณฺหยฺย; ",
"pli-tv-kd5:1.9.6":	"เอวเมวํ เตสํ อสีติยา คามิกสหสฺสานํ ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd5:1.9.7":	"“ยํ กิญฺจิ สมุทยธมฺมํ สพฺพํ ตํ นิโรธธมฺมนฺ”ติฯ ",
"pli-tv-kd5:1.10.1":	"เต ทิฏฺฐธมฺมา ปตฺตธมฺมา วิทิตธมฺมา ปริโยคาฬฺหธมฺมา ติณฺณวิจิกิจฺฉา วิคตกถงฺกถา เวสารชฺชปฺปตฺตา อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd5:1.10.2":	"“อภิกฺกนฺตํ, ภนฺเต, อภิกฺกนฺตํ, ภนฺเตฯ ",
"pli-tv-kd5:1.10.3":	"เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย, ปฏิจฺฉนฺนํ วา วิวเรยฺย, มูฬฺหสฺส วา มคฺคํ อาจิกฺเขยฺย, อนฺธกาเร วา เตลปชฺโชตํ ธาเรยฺย—",
"pli-tv-kd5:1.10.4":	"‘จกฺขุมนฺโต รูปานิ ทกฺขนฺตี’ติ; ",
"pli-tv-kd5:1.10.5":	"เอวเมวํ ภควตา อเนกปริยาเยน ธมฺโม ปกาสิโตฯ ",
"pli-tv-kd5:1.10.6":	"เอเต มยํ, ภนฺเต, ภควนฺตํ สรณํ คจฺฉามฯ ",
"pli-tv-kd5:1.10.7":	"ธมฺมญฺจ, ภิกฺขุสงฺฆญฺจฯ ",
"pli-tv-kd5:1.10.8":	"อุปาสเก โน ภควา ธาเรตุ อชฺชตคฺเค ปาณุเปเต สรณํ คเต”ติฯ ",
"pli-tv-kd5:1.11.0":	"๑ฯ๑ฯ โสณสฺสปพฺพชฺชา ",
"pli-tv-kd5:1.11.1":	"อถ โข โสณสฺส โกฬิวิสสฺส เอตทโหสิ—",
"pli-tv-kd5:1.11.2":	"“ยถา ยถา โข อหํ ภควตา ธมฺมํ เทสิตํ อาชานามิ, นยิทํ สุกรํ อคารํ อชฺฌาวสตา เอกนฺตปริปุณฺณํ เอกนฺตปริสุทฺธํ สงฺขลิขิตํ พฺรหฺมจริยํ จริตุํ; ",
"pli-tv-kd5:1.11.3":	"ยนฺนูนาหํ เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพเชยฺยนฺ”ติฯ ",
"pli-tv-kd5:1.11.4":	"อถ โข ตานิ อสีติ คามิกสหสฺสานิ ภควโต ภาสิตํ อภินนฺทิตฺวา อนุโมทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกมึสุฯ ",
"pli-tv-kd5:1.12.1":	"อถ โข โสโณ โกฬิวิโส อจิรปกฺกนฺเตสุ เตสุ อสีติยา คามิกสหเสฺสสุ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd5:1.12.2":	"เอกมนฺตํ นิสินฺโน โข โสโณ โกฬิวิโส ภควนฺตํ เอตทโวจ—",
"pli-tv-kd5:1.12.3":	"“ยถา ยถาหํ, ภนฺเต, ภควตา ธมฺมํ เทสิตํ อาชานามิ, นยิทํ สุกรํ อคารํ อชฺฌาวสตา เอกนฺตปริปุณฺณํ เอกนฺตปริสุทฺธํ สงฺขลิขิตํ พฺรหฺมจริยํ จริตุํฯ ",
"pli-tv-kd5:1.12.4":	"อิจฺฉามหํ, ภนฺเต, เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิตุํฯ ",
"pli-tv-kd5:1.12.5":	"ปพฺพาเชตุ มํ, ภนฺเต, ภควา”ติฯ ",
"pli-tv-kd5:1.12.6":	"อลตฺถ โข โสโณ โกฬิวิโส ภควโต สนฺติเก ปพฺพชฺชํ, อลตฺถ อุปสมฺปทํฯ ",
"pli-tv-kd5:1.12.7":	"อจิรุปสมฺปนฺโน จ ปนายสฺมา โสโณ สีตวเน วิหรติฯ ",
"pli-tv-kd5:1.13.1":	"ตสฺส อจฺจารทฺธวีริยสฺส จงฺกมโต ปาทา ภิชฺชึสุฯ ",
"pli-tv-kd5:1.13.2":	"จงฺกโม โลหิเตน ผุโฏ โหติ, เสยฺยถาปิ ควาฆาตนํฯ ",
"pli-tv-kd5:1.13.3":	"อถ โข อายสฺมโต โสณสฺส รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd5:1.13.4":	"“เย โข เกจิ ภควโต สาวกา อารทฺธวีริยา วิหรนฺติ, อหํ เตสํ อญฺญตโรฯ ",
"pli-tv-kd5:1.13.5":	"อถ จ ปน เม นานุปาทาย อาสเวหิ จิตฺตํ วิมุจฺจติฯ ",
"pli-tv-kd5:1.13.6":	"สํวิชฺชนฺติ โข ปน เม กุเล โภคา; ",
"pli-tv-kd5:1.13.7":	"สกฺกา โภเค จ ภุญฺชิตุํ, ปุญฺญานิ จ กาตุํฯ ",
"pli-tv-kd5:1.13.8":	"ยนฺนูนาหํ หีนายาวตฺติตฺวา โภเค จ ภุญฺเชยฺยํ, ปุญฺญานิ จ กเรยฺยนฺ”ติฯ ",
"pli-tv-kd5:1.14.1":	"อถ โข ภควา อายสฺมโต โสณสฺส เจตสา เจโตปริวิตกฺกมญฺญาย—",
"pli-tv-kd5:1.14.2":	"เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว—คิชฺฌกูเฏ ปพฺพเต อนฺตรหิโต สีตวเน ปาตุรโหสิฯ ",
"pli-tv-kd5:1.14.3":	"อถ โข ภควา สมฺพหุเลหิ ภิกฺขูหิ สทฺธึ เสนาสนจาริกํ อาหิณฺฑนฺโต เยนายสฺมโต โสณสฺส จงฺกโม เตนุปสงฺกมิฯ ",
"pli-tv-kd5:1.14.4":	"อทฺทสา โข ภควา อายสฺมโต โสณสฺส จงฺกมํ โลหิเตน ผุฏํ, ทิสฺวาน ภิกฺขู อามนฺเตสิ—",
"pli-tv-kd5:1.14.5":	"“กสฺส นฺวายํ, ภิกฺขเว, จงฺกโม โลหิเตน ผุโฏ, เสยฺยถาปิ ควาฆาตนนฺ”ติ? ",
"pli-tv-kd5:1.14.6":	"“อายสฺมโต, ภนฺเต, โสณสฺส อจฺจารทฺธวีริยสฺส จงฺกมโต ปาทา ภิชฺชึสุฯ ",
"pli-tv-kd5:1.14.7":	"ตสฺสายํ จงฺกโม โลหิเตน ผุโฏ, เสยฺยถาปิ ควาฆาตนนฺ”ติฯ ",
"pli-tv-kd5:1.15.1":	"อถ โข ภควา เยนายสฺมโต โสณสฺส วิหาโร เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
"pli-tv-kd5:1.15.2":	"อายสฺมาปิ โข โสโณ ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd5:1.15.3":	"เอกมนฺตํ นิสินฺนํ โข อายสฺมนฺตํ โสณํ ภควา เอตทโวจ—",
"pli-tv-kd5:1.15.4":	"“นนุ เต, โสณ, รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd5:1.15.5":	"‘เย โข เกจิ ภควโต สาวกา อารทฺธวีริยา วิหรนฺติ, อหํ เตสํ อญฺญตโรฯ ",
"pli-tv-kd5:1.15.6":	"อถ จ ปน เม นานุปาทาย อาสเวหิ จิตฺตํ วิมุจฺจติฯ ",
"pli-tv-kd5:1.15.7":	"สํวิชฺชนฺติ โข ปน เม กุเล โภคา; ",
"pli-tv-kd5:1.15.8":	"สกฺกา โภเค จ ภุญฺชิตุํ, ปุญฺญานิ จ กาตุํฯ ",
"pli-tv-kd5:1.15.9":	"ยนฺนูนาหํ หีนายาวตฺติตฺวา โภเค จ ภุญฺเชยฺยํ, ปุญฺญานิ จ กเรยฺยนฺ’”ติ? ",
"pli-tv-kd5:1.15.10":	"“เอวํ, ภนฺเต”ติฯ ",
"pli-tv-kd5:1.15.11":	"“ตํ กึ มญฺญสิ, โสณ, กุสโล ตฺวํ ปุพฺเพ อคาริกภูโต วีณาย ตนฺติสฺสเร”ติ? ",
"pli-tv-kd5:1.15.12":	"“เอวํ, ภนฺเต”ติฯ ",
"pli-tv-kd5:1.15.13":	"“ตํ กึ มญฺญสิ, โสณ, ยทา เต วีณาย ตนฺติโย อจฺจายตา โหนฺติ, อปิ นุ เต วีณา ตสฺมึ สมเย สรวตี วา โหติ, กมฺมญฺญา วา”ติ? ",
"pli-tv-kd5:1.15.14":	"“โน เหตํ, ภนฺเต”ติฯ ",
"pli-tv-kd5:1.16.1":	"“ตํ กึ มญฺญสิ, โสณ, ยทา เต วีณาย ตนฺติโย อติสิถิลา โหนฺติ, อปิ นุ เต วีณา ตสฺมึ สมเย สรวตี วา โหติ, กมฺมญฺญา วา”ติ? ",
"pli-tv-kd5:1.16.2":	"“โน เหตํ, ภนฺเต”ติฯ ",
"pli-tv-kd5:1.16.3":	"“ตํ กึ มญฺญสิ, โสณ, ยทา เต วีณาย ตนฺติโย เนว อจฺจายตา โหนฺติ นาติสิถิลา, สเม คุเณ ปติฏฺฐิตา, อปิ นุ เต วีณา ตสฺมึ สมเย สรวตี วา โหติ, กมฺมญฺญา วา”ติ? ",
"pli-tv-kd5:1.16.4":	"“เอวํ, ภนฺเต”ติฯ ",
"pli-tv-kd5:1.16.5":	"“เอวเมว โข, โสณ, อจฺจารทฺธวีริยํ อุทฺธจฺจาย สํวตฺตติ, อติลีนวีริยํ โกสชฺชาย สํวตฺตติฯ ",
"pli-tv-kd5:1.17.1":	"ตสฺมาติห ตฺวํ, โสณ, วีริยสมตํ อธิฏฺฐห, อินฺทฺริยานญฺจ สมตํ ปฏิวิชฺฌ, ตตฺถ จ นิมิตฺตํ คณฺหาหี”ติฯ ",
"pli-tv-kd5:1.17.2":	"“เอวํ, ภนฺเต”ติ โข อายสฺมา โสโณ ภควโต ปจฺจโสฺสสิฯ ",
"pli-tv-kd5:1.17.3":	"อถ โข ภควา อายสฺมนฺตํ โสณํ อิมินา โอวาเทน โอวทิตฺวา—เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว—สีตวเน อายสฺมโต โสณสฺส สมฺมุเข อนฺตรหิโต คิชฺฌกูเฏ ปพฺพเต ปาตุรโหสิฯ ",
"pli-tv-kd5:1.18.1":	"อถ โข อายสฺมา โสโณ อปเรน สมเยน วีริยสมตํ อธิฏฺฐาสิ, อินฺทฺริยานญฺจ สมตํ ปฏิวิชฺฌิ, ตตฺถ จ นิมิตฺตํ อคฺคเหสิฯ ",
"pli-tv-kd5:1.18.2":	"อถ โข อายสฺมา โสโณ, เอโก วูปกฏฺโฐ อปฺปมตฺโต อาตาปี ปหิตตฺโต วิหรนฺโต, น จิรเสฺสว—ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ—พฺรหฺมจริยปริโยสานํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหาสิฯ ",
"pli-tv-kd5:1.18.3":	"“ขีณา ชาติ, วุสิตํ พฺรหฺมจริยํ, กตํ กรณียํ, นาปรํ อิตฺถตฺตายา”ติ อภิญฺญาสิฯ ",
"pli-tv-kd5:1.18.4":	"อญฺญตโร จ ปนายสฺมา โสโณ อรหตํ อโหสิฯ ",
"pli-tv-kd5:1.19.1":	"อถ โข อายสฺมโต โสณสฺส อรหตฺตปฺปตฺตสฺส เอตทโหสิ—",
"pli-tv-kd5:1.19.2":	"“ยนฺนูนาหํ ภควโต สนฺติเก อญฺญํ พฺยากเรยฺยนฺ”ติฯ ",
"pli-tv-kd5:1.19.3":	"อถ โข อายสฺมา โสโณ เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd5:1.19.4":	"เอกมนฺตํ นิสินฺโน โข อายสฺมา โสโณ ภควนฺตํ เอตทโวจ—",
"pli-tv-kd5:1.20.1":	"“โย โส, ภนฺเต, ภิกฺขุ อรหํ ขีณาสโว วุสิตวา กตกรณีโย โอหิตภาโร อนุปฺปตฺตสทตฺโถ ปริกฺขีณภวสํโยชโน สมฺมทญฺญาวิมุตฺโต, โส ฉฏฺฐานานิ อธิมุตฺโต โหติ—",
"pli-tv-kd5:1.20.2":	"เนกฺขมฺมาธิมุตฺโต โหติ, ปวิเวกาธิมุตฺโต โหติ, อพฺยาปชฺชาธิมุตฺโต โหติ, อุปาทานกฺขยาธิมุตฺโต โหติ, ตณฺหกฺขยาธิมุตฺโต โหติ, อสมฺโมหาธิมุตฺโต โหติฯ ",
"pli-tv-kd5:1.21.1":	"สิยา โข ปน, ภนฺเต, อิเธกจฺจสฺส อายสฺมโต เอวมสฺส—",
"pli-tv-kd5:1.21.2":	"‘เกวลํ สทฺธามตฺตกํ นูน อยมายสฺมา นิสฺสาย เนกฺขมฺมาธิมุตฺโต’ติ, น โข ปเนตํ, ภนฺเต, เอวํ ทฏฺฐพฺพํฯ ",
"pli-tv-kd5:1.21.3":	"ขีณาสโว, ภนฺเต, ภิกฺขุ, วุสิตวา, กตกรณีโย, กรณียมตฺตานํ อสมนุปสฺสนฺโต กตสฺส วา ปฏิจยํ ขยา ราคสฺส วีตราคตฺตา เนกฺขมฺมาธิมุตฺโต โหติ, ขยา โทสสฺส วีตโทสตฺตา เนกฺขมฺมาธิมุตฺโต โหติ, ขยา โมหสฺส วีตโมหตฺตา เนกฺขมฺมาธิมุตฺโต โหติฯ ",
"pli-tv-kd5:1.22.1":	"สิยา โข ปน, ภนฺเต, อิเธกจฺจสฺส อายสฺมโต เอวมสฺส—",
"pli-tv-kd5:1.22.2":	"‘ลาภสกฺการสิโลกํ นูน อยมายสฺมา นิกามยมาโน ปวิเวกาธิมุตฺโต’ติฯ ",
"pli-tv-kd5:1.22.3":	"น โข ปเนตํ, ภนฺเต, เอวํ ทฏฺฐพฺพํฯ ",
"pli-tv-kd5:1.22.4":	"ขีณาสโว, ภนฺเต, ภิกฺขุ, วุสิตวา, กตกรณีโย, กรณียมตฺตานํ อสมนุปสฺสนฺโต กตสฺส วา ปฏิจยํ, ขยา ราคสฺส วีตราคตฺตา ปวิเวกาธิมุตฺโต โหติ, ขยา โทสสฺส วีตโทสตฺตา ปวิเวกาธิมุตฺโต โหติ, ขยา โมหสฺส วีตโมหตฺตา ปวิเวกาธิมุตฺโต โหติฯ ",
"pli-tv-kd5:1.23.1":	"สิยา โข ปน, ภนฺเต, อิเธกจฺจสฺส อายสฺมโต เอวมสฺส—",
"pli-tv-kd5:1.23.2":	"‘สีลพฺพตปรามาสํ นูน อยมายสฺมา สารโต ปจฺจาคจฺฉนฺโต อพฺยาปชฺชาธิมุตฺโต’ติฯ ",
"pli-tv-kd5:1.23.3":	"น โข ปเนตํ, ภนฺเต, เอวํ ทฏฺฐพฺพํฯ ",
"pli-tv-kd5:1.23.4":	"ขีณาสโว, ภนฺเต, ภิกฺขุ, วุสิตวา, กตกรณีโย, กรณียมตฺตานํ อสมนุปสฺสนฺโต กตสฺส วา ปฏิจยํ, ขยา ราคสฺส วีตราคตฺตา อพฺยาปชฺชาธิมุตฺโต โหติ, ขยา โทสสฺส วีตโทสตฺตา อพฺยาปชฺชาธิมุตฺโต โหติ, ขยา โมหสฺส วีตโมหตฺตา อพฺยาปชฺชาธิมุตฺโต โหติฯ ",
"pli-tv-kd5:1.24.1":	"ขยา ราคสฺส วีตราคตฺตา อุปาทานกฺขยาธิมุตฺโต โหติ, ขยา โทสสฺส วีตโทสตฺตา อุปาทานกฺขยาธิมุตฺโต โหติ, ขยา โมหสฺส วีตโมหตฺตา อุปาทานกฺขยาธิมุตฺโต โหติฯ ",
"pli-tv-kd5:1.24.2":	"ขยา ราคสฺส วีตราคตฺตา ตณฺหกฺขยาธิมุตฺโต โหติ, ขยา โทสสฺส วีตโทสตฺตา ตณฺหกฺขยาธิมุตฺโต โหติ, ขยา โมหสฺส วีตโมหตฺตา ตณฺหกฺขยาธิมุตฺโต โหติฯ ",
"pli-tv-kd5:1.24.3":	"ขยา ราคสฺส วีตราคตฺตา อสมฺโมหาธิมุตฺโต โหติ, ขยา โทสสฺส วีตโทสตฺตา อสมฺโมหาธิมุตฺโต โหติ, ขยา โมหสฺส วีตโมหตฺตา อสมฺโมหาธิมุตฺโต โหติฯ ",
"pli-tv-kd5:1.25.1":	"เอวํ สมฺมา วิมุตฺตจิตฺตสฺส, ภนฺเต, ภิกฺขุโน ภุสา เจปิ จกฺขุวิญฺเญยฺยา รูปา จกฺขุสฺส อาปาถํ อาคจฺฉนฺติ, เนวสฺส จิตฺตํ ปริยาทิยนฺติฯ ",
"pli-tv-kd5:1.25.2":	"อมิสฺสีกตเมวสฺส จิตฺตํ โหติ, ฐิตํ อาเนญฺชปฺปตฺตํ, วยญฺจสฺสานุปสฺสติฯ ",
"pli-tv-kd5:1.25.3":	"ภุสา เจปิ โสตวิญฺเญยฺยา สทฺทา …เป… ",
"pli-tv-kd5:1.25.4":	"ฆานวิญฺเญยฺยา คนฺธา … ",
"pli-tv-kd5:1.25.5":	"ชิวฺหาวิญฺเญยฺยา รสา … ",
"pli-tv-kd5:1.25.6":	"กายวิญฺเญยฺยา โผฏฺฐพฺพา … ",
"pli-tv-kd5:1.25.7":	"มโนวิญฺเญยฺยา ธมฺมา มนสฺส อาปาถํ อาคจฺฉนฺติ, เนวสฺส จิตฺตํ ปริยาทิยนฺติ; ",
"pli-tv-kd5:1.25.8":	"อมิสฺสีกตเมวสฺส จิตฺตํ โหติ, ฐิตํ อาเนญฺชปฺปตฺตํ, วยญฺจสฺสานุปสฺสติฯ ",
"pli-tv-kd5:1.26.1":	"เสยฺยถาปิ, ภนฺเต, เสโล ปพฺพโต อจฺฉิทฺโท อสุสิโร เอกคฺฆโน, ปุรตฺถิมาย เจปิ ทิสาย อาคจฺเฉยฺย ภุสา วาตวุฏฺฐิ, เนว นํ สงฺกมฺเปยฺย น สมฺปกมฺเปยฺย น สมฺปเวเธยฺย; ",
"pli-tv-kd5:1.26.2":	"ปจฺฉิมาย เจปิ ทิสาย อาคจฺเฉยฺย ภุสา วาตวุฏฺฐิ …เป… ",
"pli-tv-kd5:1.26.3":	"อุตฺตราย เจปิ ทิสาย …เป… ",
"pli-tv-kd5:1.26.4":	"ทกฺขิณาย เจปิ ทิสาย อาคจฺเฉยฺย ภุสา วาตวุฏฺฐิ, เนว นํ สงฺกมฺเปยฺย น สมฺปกมฺเปยฺย น สมฺปเวเธยฺย; ",
"pli-tv-kd5:1.26.5":	"เอวเมว โข, ภนฺเต, เอวํ สมฺมา วิมุตฺตจิตฺตสฺส ภิกฺขุโน ภุสา เจปิ จกฺขุวิญฺเญยฺยา รูปา จกฺขุสฺส อาปาถํ อาคจฺฉนฺติ, เนวสฺส จิตฺตํ ปริยาทิยนฺติ; ",
"pli-tv-kd5:1.26.6":	"อมิสฺสีกตเมวสฺส จิตฺตํ โหติ, ฐิตํ อาเนญฺชปฺปตฺตํ, วยญฺจสฺสานุปสฺสติฯ ",
"pli-tv-kd5:1.26.7":	"ภุสา เจปิ โสตวิญฺเญยฺยา สทฺทา …เป… ",
"pli-tv-kd5:1.26.8":	"ฆานวิญฺเญยฺยา คนฺธา … ",
"pli-tv-kd5:1.26.9":	"ชิวฺหาวิญฺเญยฺยา รสา … ",
"pli-tv-kd5:1.26.10":	"กายวิญฺเญยฺยา โผฏฺฐพฺพา … ",
"pli-tv-kd5:1.26.11":	"มโนวิญฺเญยฺยา ธมฺมา มนสฺส อาปาถํ อาคจฺฉนฺติ, เนวสฺส จิตฺตํ ปริยาทิยนฺติ; ",
"pli-tv-kd5:1.26.12":	"อมิสฺสีกตเมวสฺส จิตฺตํ โหติ, ฐิตํ อาเนญฺชปฺปตฺตํ, วยญฺจสฺสานุปสฺสตี”ติฯ ",
"pli-tv-kd5:1.27.1":	"เนกฺขมฺมํ อธิมุตฺตสฺส, ",
"pli-tv-kd5:1.27.2":	"ปวิเวกญฺจ เจตโส; ",
"pli-tv-kd5:1.27.3":	"อพฺยาปชฺชาธิมุตฺตสฺส, ",
"pli-tv-kd5:1.27.4":	"อุปาทานกฺขยสฺส จฯ ",
"pli-tv-kd5:1.27.5":	"ตณฺหกฺขยาธิมุตฺตสฺส, ",
"pli-tv-kd5:1.27.6":	"อสมฺโมหญฺจ เจตโส; ",
"pli-tv-kd5:1.27.7":	"ทิสฺวา อายตนุปฺปาทํ, ",
"pli-tv-kd5:1.27.8":	"สมฺมา จิตฺตํ วิมุจฺจติฯ ",
"pli-tv-kd5:1.27.9":	"ตสฺส สมฺมาวิมุตฺตสฺส, ",
"pli-tv-kd5:1.27.10":	"สนฺตจิตฺตสฺส ภิกฺขุโน; ",
"pli-tv-kd5:1.27.11":	"กตสฺส ปฏิจโย นตฺถิ, ",
"pli-tv-kd5:1.27.12":	"กรณียํ น วิชฺชติฯ ",
"pli-tv-kd5:1.27.13":	"เสโล ยถา เอกคฺฆโน, ",
"pli-tv-kd5:1.27.14":	"วาเตน น สมีรติ; ",
"pli-tv-kd5:1.27.15":	"เอวํ รูปา รสา สทฺทา, ",
"pli-tv-kd5:1.27.16":	"คนฺธา ผสฺสา จ เกวลาฯ ",
"pli-tv-kd5:1.27.17":	"อิฏฺฐา ธมฺมา อนิฏฺฐา จ, ",
"pli-tv-kd5:1.27.18":	"น ปเวเธนฺติ ตาทิโน; ",
"pli-tv-kd5:1.27.19":	"ฐิตํ จิตฺตํ วิปฺปมุตฺตํ, ",
"pli-tv-kd5:1.27.20":	"วยญฺจสฺสานุปสฺสตีติฯ ",
"pli-tv-kd5:1.28.0":	"๒ฯ ทิคุณาทิอุปาหนปฏิกฺเขป ",
"pli-tv-kd5:1.28.1":	"อถ โข ภควา ภิกฺขู อามนฺเตสิ—",
"pli-tv-kd5:1.28.2":	"“เอวํ โข, ภิกฺขเว, กุลปุตฺตา อญฺญํ พฺยากโรนฺติ, อตฺโถ จ วุตฺโต, อตฺตา จ อนุปนีโตฯ ",
"pli-tv-kd5:1.28.3":	"อถ จ ปนิเธกจฺเจ โมฆปุริสา หสมานกํ มญฺเญ อญฺญํ พฺยากโรนฺติ, เต ปจฺฉา วิฆาตํ อาปชฺชนฺตี”ติฯ ",
"pli-tv-kd5:1.29.1":	"อถ โข ภควา อายสฺมนฺตํ โสณํ อามนฺเตสิ—",
"pli-tv-kd5:1.29.2":	"“ตฺวํ โขสิ, โสณ, สุขุมาโลฯ ",
"pli-tv-kd5:1.29.3":	"อนุชานามิ เต, โสณ, เอกปลาสิกํ อุปาหนนฺ”ติฯ ",
"pli-tv-kd5:1.29.4":	"“อหํ โข, ภนฺเต, อสีติสกฏวาเห หิรญฺญํ โอหาย อคารสฺมา อนคาริยํ ปพฺพชิโต, สตฺตหตฺถิกญฺจ อนีกํฯ ",
"pli-tv-kd5:1.29.5":	"อถาหํ, ภนฺเต, เอกปลาสิกญฺเจ อุปาหนํ ปริหริสฺสามิ, ตสฺส เม ภวิสฺสนฺติ วตฺตาโร ‘โสโณ โกฬิวิโส อสีติสกฏวาเห หิรญฺญํ โอหาย อคารสฺมา อนคาริยํ ปพฺพชิโต, สตฺตหตฺถิกญฺจ อนีกํฯ ",
"pli-tv-kd5:1.29.6":	"โส ทานายํ เอกปลาสิกาสุ อุปาหนาสุ สตฺโต’ติฯ ",
"pli-tv-kd5:1.30.1":	"สเจ ภควา ภิกฺขุสงฺฆสฺส อนุชานิสฺสติ อหมฺปิ ปริภุญฺชิสฺสามิ; ",
"pli-tv-kd5:1.30.2":	"โน เจ ภควา ภิกฺขุสงฺฆสฺส อนุชานิสฺสติ, อหมฺปิ น ปริภุญฺชิสฺสามี”ติฯ ",
"pli-tv-kd5:1.30.3":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:1.30.4":	"“อนุชานามิ, ภิกฺขเว, เอกปลาสิกํ อุปาหนํฯ ",
"pli-tv-kd5:1.30.5":	"น, ภิกฺขเว, ทิคุณา อุปาหนา ธาเรตพฺพาฯ ",
"pli-tv-kd5:1.30.6":	"น ติคุณา อุปาหนา ธาเรตพฺพาฯ ",
"pli-tv-kd5:1.30.7":	"น คุณงฺคุณูปาหนา ธาเรตพฺพาฯ ",
"pli-tv-kd5:1.30.8":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:2.1.0":	"๓ฯ สพฺพนีลิกาทิปฏิกฺเขป ",
"pli-tv-kd5:2.1.1":	"เตน โข ปน สมเยน ฉพฺพคฺคิยา ภิกฺขู สพฺพนีลิกา อุปาหนาโย ธาเรนฺติ …เป… ",
"pli-tv-kd5:2.1.2":	"สพฺพปีติกา อุปาหนาโย ธาเรนฺติ … ",
"pli-tv-kd5:2.1.3":	"สพฺพโลหิติกา อุปาหนาโย ธาเรนฺติ … ",
"pli-tv-kd5:2.1.4":	"สพฺพมญฺชิฏฺฐิกา อุปาหนาโย ธาเรนฺติ … ",
"pli-tv-kd5:2.1.5":	"สพฺพกณฺหา อุปาหนาโย ธาเรนฺติ … ",
"pli-tv-kd5:2.1.6":	"สพฺพมหารงฺครตฺตา อุปาหนาโย ธาเรนฺติ … ",
"pli-tv-kd5:2.1.7":	"สพฺพมหานามรตฺตา อุปาหนาโย ธาเรนฺติฯ ",
"pli-tv-kd5:2.1.8":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:2.1.9":	"“เสยฺยถาปิ คิหี กามโภคิโน”ติฯ ",
"pli-tv-kd5:2.1.10":	"ภควโต เอตมตฺถํ อาโรเจสุํฯ ",
"pli-tv-kd5:2.1.11":	"“น, ภิกฺขเว, สพฺพนีลิกา อุปาหนา ธาเรตพฺพา …เป… ",
"pli-tv-kd5:2.1.12":	"น สพฺพปีติกา อุปาหนา ธาเรตพฺพา, น สพฺพโลหิติกา อุปาหนา ธาเรตพฺพา, น สพฺพมญฺชิฏฺฐิกา อุปาหนา ธาเรตพฺพา, น สพฺพกณฺหา อุปาหนา ธาเรตพฺพา, น สพฺพมหารงฺครตฺตา อุปาหนา ธาเรตพฺพา, น สพฺพมหานามรตฺตา อุปาหนา ธาเรตพฺพาฯ ",
"pli-tv-kd5:2.1.13":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:2.2.1":	"เตน โข ปน สมเยน ฉพฺพคฺคิยา ภิกฺขู นีลกวทฺธิกา อุปาหนาโย ธาเรนฺติ …เป… ",
"pli-tv-kd5:2.2.2":	"ปีตกวทฺธิกา อุปาหนาโย ธาเรนฺติ, โลหิตกวทฺธิกา อุปาหนาโย ธาเรนฺติ, มญฺชิฏฺฐิกวทฺธิกา อุปาหนาโย ธาเรนฺติ, กณฺหวทฺธิกา อุปาหนาโย ธาเรนฺติ, มหารงฺครตฺตวทฺธิกา อุปาหนาโย ธาเรนฺติ, มหานามรตฺตวทฺธิกา อุปาหนาโย ธาเรนฺติฯ ",
"pli-tv-kd5:2.2.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:2.2.4":	"“เสยฺยถาปิ คิหี กามโภคิโน”ติฯ ",
"pli-tv-kd5:2.2.5":	"ภควโต เอตมตฺถํ อาโรเจสุํฯ ",
"pli-tv-kd5:2.2.6":	"“น, ภิกฺขเว, นีลกวทฺธิกา อุปาหนา ธาเรตพฺพา …เป… น ปีตกวทฺธิกา อุปาหนา ธาเรตพฺพา, น โลหิตกวทฺธิกา อุปาหนา ธาเรตพฺพา, น มญฺชิฏฺฐิกวทฺธิกา อุปาหนา ธาเรตพฺพา, น กณฺหวทฺธิกา อุปาหนา ธาเรตพฺพา, น มหารงฺครตฺตวทฺธิกา อุปาหนา ธาเรตพฺพา, น มหานามรตฺตวทฺธิกา อุปาหนา ธาเรตพฺพาฯ ",
"pli-tv-kd5:2.2.7":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:2.3.1":	"เตน โข ปน สมเยน ฉพฺพคฺคิยา ภิกฺขู ขลฺลกพทฺธา อุปาหนาโย ธาเรนฺติ …เป… ปุฏพทฺธา อุปาหนาโย ธาเรนฺติ, ปาลิคุณฺฐิมา อุปาหนาโย ธาเรนฺติ, ตูลปุณฺณิกา อุปาหนาโย ธาเรนฺติ, ติตฺติรปตฺติกา อุปาหนาโย ธาเรนฺติ, เมณฺฑวิสาณวทฺธิกา อุปาหนาโย ธาเรนฺติ, อชวิสาณวทฺธิกา อุปาหนาโย ธาเรนฺติ, วิจฺฉิกาฬิกา อุปาหนาโย ธาเรนฺติ, โมรปิญฺฉปริสิพฺพิตา อุปาหนาโย ธาเรนฺติ, จิตฺรา อุปาหนาโย ธาเรนฺติฯ ",
"pli-tv-kd5:2.3.2":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:2.3.3":	"“เสยฺยถาปิ คิหี กามโภคิโน”ติฯ ",
"pli-tv-kd5:2.3.4":	"ภควโต เอตมตฺถํ อาโรเจสุํฯ ",
"pli-tv-kd5:2.3.5":	"“น, ภิกฺขเว, ขลฺลกพทฺธา อุปาหนา ธาเรตพฺพา …เป… ",
"pli-tv-kd5:2.3.6":	"น ปุฏพทฺธา อุปาหนา ธาเรตพฺพา, น ปาลิคุณฺฐิมา อุปาหนา ธาเรตพฺพา, น ตูลปุณฺณิกา อุปาหนา ธาเรตพฺพา, น ติตฺติรปตฺติกา อุปาหนา ธาเรตพฺพา, น เมณฺฑวิสาณวทฺธิกา อุปาหนา ธาเรตพฺพา, น อชวิสาณวทฺธิกา อุปาหนา ธาเรตพฺพา, น วิจฺฉิกาฬิกา อุปาหนา ธาเรตพฺพา, น โมรปิญฺฉปริสิพฺพิตา อุปาหนา ธาเรตพฺพา, น จิตฺรา อุปาหนา ธาเรตพฺพาฯ ",
"pli-tv-kd5:2.3.7":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:2.4.1":	"เตน โข ปน สมเยน ฉพฺพคฺคิยา ภิกฺขู สีหจมฺมปริกฺขฏา อุปาหนาโย ธาเรนฺติ …เป… พฺยคฺฆจมฺมปริกฺขฏา อุปาหนาโย ธาเรนฺติ, ทีปิจมฺมปริกฺขฏา อุปาหนาโย ธาเรนฺติ, อชินจมฺมปริกฺขฏา อุปาหนาโย ธาเรนฺติ, อุทฺทจมฺมปริกฺขฏา อุปาหนาโย ธาเรนฺติ, มชฺชารจมฺมปริกฺขฏา อุปาหนาโย ธาเรนฺติ, กาฬกจมฺมปริกฺขฏา อุปาหนาโย ธาเรนฺติ, ลุวกจมฺมปริกฺขฏา อุปาหนาโย ธาเรนฺติฯ ",
"pli-tv-kd5:2.4.2":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:2.4.3":	"“เสยฺยถาปิ คิหี กามโภคิโน”ติฯ ",
"pli-tv-kd5:2.4.4":	"ภควโต เอตมตฺถํ อาโรเจสุํฯ ",
"pli-tv-kd5:2.4.5":	"“น, ภิกฺขเว, สีหจมฺมปริกฺขฏา อุปาหนา ธาเรตพฺพา …เป… ",
"pli-tv-kd5:2.4.6":	"น พฺยคฺฆจมฺมปริกฺขฏา อุปาหนา ธาเรตพฺพา, น ทีปิจมฺมปริกฺขฏา อุปาหนา ธาเรตพฺพา, น อชินจมฺมปริกฺขฏา อุปาหนา ธาเรตพฺพา, น อุทฺทจมฺมปริกฺขฏา อุปาหนา ธาเรตพฺพา, น มชฺชารจมฺมปริกฺขฏา อุปาหนา ธาเรตพฺพา, น กาฬกจมฺมปริกฺขฏา อุปาหนา ธาเรตพฺพา, น ลุวกจมฺมปริกฺขฏา อุปาหนา ธาเรตพฺพาฯ ",
"pli-tv-kd5:2.4.7":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:3.1.0":	"๔ฯ โอมุกฺกคุณงฺคุณูปาหนานุชานน ",
"pli-tv-kd5:3.1.1":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย ราชคหํ ปิณฺฑาย ปาวิสิ, อญฺญตเรน ภิกฺขุนา ปจฺฉาสมเณนฯ ",
"pli-tv-kd5:3.1.2":	"อถ โข โส ภิกฺขุ ขญฺชมาโน ภควนฺตํ ปิฏฺฐิโต ปิฏฺฐิโต อนุพนฺธิฯ ",
"pli-tv-kd5:3.1.3":	"อทฺทสา โข อญฺญตโร อุปาสโก คุณงฺคุณูปาหนา อาโรหิตฺวา ภควนฺตํ ทูรโตว อาคจฺฉนฺตํ; ",
"pli-tv-kd5:3.1.4":	"ทิสฺวา อุปาหนา อาโรหิตฺวา เยน ภควา เตนุปสงฺกมิ; อุปสงฺกมิตฺวา ภควนฺตํ อภิวาเทตฺวา เยน โส ภิกฺขุ เตนุปสงฺกมิ; ",
"pli-tv-kd5:3.1.5":	"อุปสงฺกมิตฺวา ตํ ภิกฺขุํ อภิวาเทตฺวา เอตทโวจ—",
"pli-tv-kd5:3.2.1":	"“กิสฺส, ภนฺเต, อโยฺย ขญฺชตี”ติ? ",
"pli-tv-kd5:3.2.2":	"“ปาทา เม, อาวุโส, ผลิตา”ติฯ ",
"pli-tv-kd5:3.2.3":	"“หนฺท, ภนฺเต, อุปาหนาโย”ติฯ ",
"pli-tv-kd5:3.2.4":	"“อลํ, อาวุโส, ปฏิกฺขิตฺตา ภควตา คุณงฺคุณูปาหนา”ติฯ ",
"pli-tv-kd5:3.2.5":	"“คณฺหาเหตา, ภิกฺขุ, อุปาหนาโย”ติฯ ",
"pli-tv-kd5:3.2.6":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:3.2.7":	"“อนุชานามิ, ภิกฺขเว, โอมุกฺกํ คุณงฺคุณูปาหนํฯ ",
"pli-tv-kd5:3.2.8":	"น, ภิกฺขเว, นวา คุณงฺคุณูปาหนา ธาเรตพฺพาฯ ",
"pli-tv-kd5:3.2.9":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:4.1.0":	"๕ฯ อชฺฌาราเมอุปาหนปฏิกฺเขป ",
"pli-tv-kd5:4.1.1":	"เตน โข ปน สมเยน ภควา อชฺโฌกาเส อนุปาหโน จงฺกมติฯ ",
"pli-tv-kd5:4.1.2":	"“สตฺถา อนุปาหโน จงฺกมตี”ติ—",
"pli-tv-kd5:4.1.3":	"เถราปิ ภิกฺขู อนุปาหนา จงฺกมนฺติฯ ",
"pli-tv-kd5:4.1.4":	"ฉพฺพคฺคิยา ภิกฺขู, สตฺถริ อนุปาหเน จงฺกมมาเน, เถเรสุปิ ภิกฺขูสุ อนุปาหเนสุ จงฺกมมาเนสุ, เสาปาหนา จงฺกมนฺติฯ ",
"pli-tv-kd5:4.1.5":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:4.1.6":	"“กถญฺหิ นาม ฉพฺพคฺคิยา ภิกฺขู, สตฺถริ อนุปาหเน จงฺกมมาเน, เถเรสุปิ ภิกฺขูสุ อนุปาหเนสุ จงฺกมมาเนสุ, เสาปาหนา จงฺกมิสฺสนฺตี”ติฯ ",
"pli-tv-kd5:4.2.1":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd5:4.2.2":	"“สจฺจํ กิร, ภิกฺขเว, ฉพฺพคฺคิยา ภิกฺขู, สตฺถริ อนุปาหเน จงฺกมมาเน, เถเรสุปิ ภิกฺขูสุ อนุปาหเนสุ จงฺกมมาเนสุ, เสาปาหนา จงฺกมนฺตี”ติ? ",
"pli-tv-kd5:4.2.3":	"“สจฺจํ, ภควา”ติฯ ",
"pli-tv-kd5:4.2.4":	"วิครหิ พุทฺโธ ภควา …เป… ",
"pli-tv-kd5:4.2.5":	"กถญฺหิ นาม เต, ภิกฺขเว, โมฆปุริสา, สตฺถริ อนุปาหเน จงฺกมมาเน, เถเรสุปิ ภิกฺขูสุ อนุปาหเนสุ จงฺกมมาเนสุ, เสาปาหนา จงฺกมิสฺสนฺติฯ ",
"pli-tv-kd5:4.2.6":	"อิเม หิ นาม, ภิกฺขเว, คิหี โอทาตวตฺถวสนกา อภิชีวนิกสฺส สิปฺปสฺส การณา อาจริเยสุ สคารวา สปฺปติสฺสา สภาควุตฺติกา วิหริสฺสนฺติฯ ",
"pli-tv-kd5:4.3.1":	"อิธ โข ตํ, ภิกฺขเว, โสเภถ, ยํ ตุเมฺห เอวํ สฺวากฺขาเต ธมฺมวินเย ปพฺพชิตา สมานา อาจริเยสุ อาจริยมตฺเตสุ อุปชฺฌาเยสุ อุปชฺฌายมตฺเตสุ อคารวา อปฺปติสฺสา อสภาควุตฺติกา วิหเรยฺยาถฯ ",
"pli-tv-kd5:4.3.2":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd5:4.3.3":	"วิครหิตฺวา …เป… ",
"pli-tv-kd5:4.3.4":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:4.3.5":	"“น, ภิกฺขเว, อาจริเยสุ อาจริยมตฺเตสุ อุปชฺฌาเยสุ อุปชฺฌายมตฺเตสุ อนุปาหเนสุ จงฺกมมาเนสุ เสาปาหเนน จงฺกมิตพฺพํฯ ",
"pli-tv-kd5:4.3.6":	"โย จงฺกเมยฺย, อาปตฺติ ทุกฺกฏสฺสฯ ",
"pli-tv-kd5:4.3.7":	"น จ, ภิกฺขเว, อชฺฌาราเม อุปาหนา ธาเรตพฺพาฯ ",
"pli-tv-kd5:4.3.8":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:5.1.1":	"เตน โข ปน สมเยน อญฺญตรสฺส ภิกฺขุโน ปาทขิลาพาโธ โหติฯ ",
"pli-tv-kd5:5.1.2":	"ตํ ภิกฺขู ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมนฺติฯ ",
"pli-tv-kd5:5.1.3":	"อทฺทสา โข ภควา เสนาสนจาริกํ อาหิณฺฑนฺโต เต ภิกฺขู ตํ ภิกฺขุํ ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมนฺเต, ทิสฺวาน เยน เต ภิกฺขู เตนุปสงฺกมิ, อุปสงฺกมิตฺวา เต ภิกฺขู เอตทโวจ—",
"pli-tv-kd5:5.2.1":	"“กึ อิมสฺส, ภิกฺขเว, ภิกฺขุโน อาพาโธ”ติ? ",
"pli-tv-kd5:5.2.2":	"“อิมสฺส, ภนฺเต, อายสฺมโต ปาทขิลาพาโธ; ",
"pli-tv-kd5:5.2.3":	"อิมํ มยํ ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมมา”ติฯ ",
"pli-tv-kd5:5.2.4":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:5.2.5":	"“อนุชานามิ, ภิกฺขเว, ยสฺส ปาทา วา ทุกฺขา, ปาทา วา ผลิตา, ปาทขิโล วา อาพาโธ อุปาหนํ ธาเรตุนฺ”ติฯ ",
"pli-tv-kd5:6.1.1":	"เตน โข ปน สมเยน ภิกฺขู อโธเตหิ ปาเทหิ มญฺจมฺปิ ปีฐมฺปิ อภิรุหนฺติ; ",
"pli-tv-kd5:6.1.2":	"จีวรมฺปิ เสนาสนมฺปิ ทุสฺสติฯ ",
"pli-tv-kd5:6.1.3":	"ภควโต เอตมตฺถํ อาโรเจสุํฯ ",
"pli-tv-kd5:6.1.4":	"“อนุชานามิ, ภิกฺขเว, ‘อิทานิ มญฺจํ วา ปีฐํ วา อภิรุหิสฺสามี’ติ อุปาหนํ ธาเรตุนฺ”ติฯ ",
"pli-tv-kd5:6.2.1":	"เตน โข ปน สมเยน ภิกฺขู รตฺติยา อุโปสถคฺคมฺปิ สนฺนิสชฺชมฺปิ คจฺฉนฺตา อนฺธกาเร ขาณุมฺปิ กณฺฏกมฺปิ อกฺกมนฺติ; ปาทา ทุกฺขา โหนฺติฯ ",
"pli-tv-kd5:6.2.2":	"ภควโต เอตมตฺถํ อาโรเจสุํฯ ",
"pli-tv-kd5:6.2.3":	"“อนุชานามิ, ภิกฺขเว, อชฺฌาราเม อุปาหนํ ธาเรตุํ, อุกฺกํ, ปทีปํ, กตฺตรทณฺฑนฺ”ติฯ ",
"pli-tv-kd5:6.3.0":	"๖ฯ กฏฺฐปาทุกาทิปฏิกฺเขป ",
"pli-tv-kd5:6.3.1":	"เตน โข ปน สมเยน ฉพฺพคฺคิยา ภิกฺขู รตฺติยา ปจฺจูสสมยํ ปจฺจุฏฺฐาย กฏฺฐปาทุกาโย อภิรุหิตฺวา อชฺโฌกาเส จงฺกมนฺติ, อุจฺจาสทฺทา มหาสทฺทา ขฏขฏสทฺทา, อเนกวิหิตํ ติรจฺฉานกถํ กเถนฺตา, เสยฺยถิทํ—",
"pli-tv-kd5:6.3.2":	"ราชกถํ, โจรกถํ, มหามตฺตกถํ, เสนากถํ, ภยกถํ, ยุทฺธกถํ, อนฺนกถํ, ปานกถํ, วตฺถกถํ, สยนกถํ, มาลากถํ, คนฺธกถํ, ญาติกถํ, ยานกถํ, คามกถํ, นิคมกถํ, นครกถํ, ชนปทกถํ, อิตฺถิกถํ, สูรกถํ, วิสิขากถํ, กุมฺภฏฺฐานกถํ, ปุพฺพเปตกถํ, นานตฺตกถํ, โลกกฺขายิกํ, สมุทฺทกฺขายิกํ, อิติภวาภวกถํ อิติ วา; ",
"pli-tv-kd5:6.3.3":	"กีฏกมฺปิ อกฺกมิตฺวา มาเรนฺติ, ภิกฺขูปิ สมาธิมฺหา จาเวนฺติฯ ",
"pli-tv-kd5:6.4.1":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:6.4.2":	"“กถญฺหิ นาม ฉพฺพคฺคิยา ภิกฺขู รตฺติยา ปจฺจูสสมยํ ปจฺจุฏฺฐาย กฏฺฐปาทุกาโย อภิรุหิตฺวา อชฺโฌกาเส จงฺกมิสฺสนฺติ, อุจฺจาสทฺทา มหาสทฺทา ขฏขฏสทฺทา อเนกวิหิตํ ติรจฺฉานกถํ กเถนฺตา, เสยฺยถิทํ—",
"pli-tv-kd5:6.4.3":	"ราชกถํ, โจรกถํ …เป… ",
"pli-tv-kd5:6.4.4":	"อิติภวาภวกถํ อิติ วา, กีฏกมฺปิ อกฺกมิตฺวา มาเรสฺสนฺติ, ภิกฺขูปิ สมาธิมฺหา จาเวสฺสนฺตี”ติฯ ",
"pli-tv-kd5:6.4.5":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd5:6.4.6":	"“สจฺจํ กิร, ภิกฺขเว, ฉพฺพคฺคิยา ภิกฺขู รตฺติยา ปจฺจูสสมยํ ปจฺจุฏฺฐาย กฏฺฐปาทุกาโย อภิรุหิตฺวา อชฺโฌกาเส จงฺกมนฺติ, อุจฺจาสทฺทา มหาสทฺทา ขฏขฏสทฺทา, อเนกวิหิตํ ติรจฺฉานกถํ กเถนฺตา, เสยฺยถิทํ—",
"pli-tv-kd5:6.4.7":	"ราชกถํ, โจรกถํ …เป… ",
"pli-tv-kd5:6.4.8":	"อิติภวาภวกถํ อิติ วา, กีฏกมฺปิ อกฺกมิตฺวา มาเรนฺติ, ภิกฺขูปิ สมาธิมฺหา จาเวนฺตี”ติ? ",
"pli-tv-kd5:6.4.9":	"“สจฺจํ, ภควา”ติ …เป… ",
"pli-tv-kd5:6.4.10":	"วิครหิตฺวา …เป… ",
"pli-tv-kd5:6.4.11":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:6.4.12":	"“น, ภิกฺขเว, กฏฺฐปาทุกา ธาเรตพฺพาฯ ",
"pli-tv-kd5:6.4.13":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:7.1.1":	"อถ โข ภควา ราชคเห ยถาภิรนฺตํ วิหริตฺวา เยน พาราณสี เตน จาริกํ ปกฺกามิฯ ",
"pli-tv-kd5:7.1.2":	"อนุปุพฺเพน จาริกํ จรมาโน เยน พาราณสี ตทวสริฯ ",
"pli-tv-kd5:7.1.3":	"ตตฺร สุทํ ภควา พาราณสิยํ วิหรติ อิสิปตเน มิคทาเยฯ ",
"pli-tv-kd5:7.1.4":	"เตน โข ปน สมเยน ฉพฺพคฺคิยา ภิกฺขู—",
"pli-tv-kd5:7.1.5":	"“ภควตา กฏฺฐปาทุกา ปฏิกฺขิตฺตา”ติ—",
"pli-tv-kd5:7.1.6":	"ตาลตรุเณ เฉทาเปตฺวา ตาลปตฺตปาทุกาโย ธาเรนฺติ; ",
"pli-tv-kd5:7.1.7":	"ตานิ ตาลตรุณานิ ฉินฺนานิ มิลายนฺติฯ ",
"pli-tv-kd5:7.1.8":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:7.1.9":	"“กถญฺหิ นาม สมณา สกฺยปุตฺติยา ตาลตรุเณ เฉทาเปตฺวา ตาลปตฺตปาทุกาโย ธาเรสฺสนฺติ; ",
"pli-tv-kd5:7.1.10":	"ตานิ ตาลตรุณานิ ฉินฺนานิ มิลายนฺติ; ",
"pli-tv-kd5:7.1.11":	"เอกินฺทฺริยํ สมณา สกฺยปุตฺติยา ชีวํ วิเหเฐนฺตี”ติฯ ",
"pli-tv-kd5:7.2.1":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd5:7.2.2":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd5:7.2.3":	"“สจฺจํ กิร, ภิกฺขเว, ฉพฺพคฺคิยา ภิกฺขู ตาลตรุเณ เฉทาเปตฺวา ตาลปตฺตปาทุกาโย ธาเรนฺติ; ",
"pli-tv-kd5:7.2.4":	"ตานิ ตาลตรุณานิ ฉินฺนานิ มิลายนฺตี”ติ? ",
"pli-tv-kd5:7.2.5":	"“สจฺจํ, ภควา”ติฯ ",
"pli-tv-kd5:7.2.6":	"วิครหิ พุทฺโธ ภควา …เป… ",
"pli-tv-kd5:7.2.7":	"กถญฺหิ นาม เต, ภิกฺขเว, โมฆปุริสา ตาลตรุเณ เฉทาเปตฺวา ตาลปตฺตปาทุกาโย ธาเรสฺสนฺติ; ",
"pli-tv-kd5:7.2.8":	"ตานิ ตาลตรุณานิ ฉินฺนานิ มิลายนฺติฯ ",
"pli-tv-kd5:7.2.9":	"ชีวสญฺญิโน หิ, ภิกฺขเว, มนุสฺสา รุกฺขสฺมึฯ ",
"pli-tv-kd5:7.2.10":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd5:7.2.11":	"วิครหิตฺวา …เป… ",
"pli-tv-kd5:7.2.12":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:7.2.13":	"“น, ภิกฺขเว, ตาลปตฺตปาทุกา ธาเรตพฺพาฯ ",
"pli-tv-kd5:7.2.14":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:7.3.1":	"เตน โข ปน สมเยน ฉพฺพคฺคิยา ภิกฺขู—",
"pli-tv-kd5:7.3.2":	"“ภควตา ตาลปตฺตปาทุกา ปฏิกฺขิตฺตา”ติ—",
"pli-tv-kd5:7.3.3":	"เวฬุตรุเณ เฉทาเปตฺวา เวฬุปตฺตปาทุกาโย ธาเรนฺติฯ ",
"pli-tv-kd5:7.3.4":	"ตานิ เวฬุตรุณานิ ฉินฺนานิ มิลายนฺติฯ ",
"pli-tv-kd5:7.3.5":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:7.3.6":	"“กถญฺหิ นาม สมณา สกฺยปุตฺติยา เวฬุตรุเณ เฉทาเปตฺวา เวฬุปตฺตปาทุกาโย ธาเรสฺสนฺติฯ ",
"pli-tv-kd5:7.3.7":	"ตานิ เวฬุตรุณานิ ฉินฺนานิ มิลายนฺติฯ ",
"pli-tv-kd5:7.3.8":	"เอกินฺทฺริยํ สมณา สกฺยปุตฺติยา ชีวํ วิเหเฐนฺตี”ติฯ ",
"pli-tv-kd5:7.3.9":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd5:7.3.10":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd5:7.3.11":	"ชีวสญฺญิโน หิ, ภิกฺขเว, มนุสฺสา รุกฺขสฺมึ …เป… ",
"pli-tv-kd5:7.3.12":	"น, ภิกฺขเว, เวฬุปตฺตปาทุกา ธาเรตพฺพาฯ ",
"pli-tv-kd5:7.3.13":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:8.1.1":	"อถ โข ภควา พาราณสิยํ ยถาภิรนฺตํ วิหริตฺวา เยน ภทฺทิยํ เตน จาริกํ ปกฺกามิฯ ",
"pli-tv-kd5:8.1.2":	"อนุปุพฺเพน จาริกํ จรมาโน เยน ภทฺทิยํ ตทวสริฯ ",
"pli-tv-kd5:8.1.3":	"ตตฺร สุทํ ภควา ภทฺทิเย วิหรติ ชาติยา วเนฯ ",
"pli-tv-kd5:8.1.4":	"เตน โข ปน สมเยน ภทฺทิยา ภิกฺขู อเนกวิหิตํ ปาทุกมณฺฑนานุโยคมนุยุตฺตา วิหรนฺติ, ติณปาทุกํ กโรนฺติปิ การาเปนฺติปิ, มุญฺชปาทุกํ กโรนฺติปิ การาเปนฺติปิ, ปพฺพชปาทุกํ กโรนฺติปิ การาเปนฺติปิ, หินฺตาลปาทุกํ กโรนฺติปิ การาเปนฺติปิ, กมลปาทุกํ กโรนฺติปิ การาเปนฺติปิ, กมฺพลปาทุกํ กโรนฺติปิ การาเปนฺติปิ, ริญฺจนฺติ อุทฺเทสํ ปริปุจฺฉํ อธิสีลํ อธิจิตฺตํ อธิปญฺญํฯ ",
"pli-tv-kd5:8.2.1":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:8.2.2":	"“กถญฺหิ นาม ภทฺทิยา ภิกฺขู อเนกวิหิตํ ปาทุกมณฺฑนานุโยคมนุยุตฺตา วิหริสฺสนฺติ, ติณปาทุกํ กริสฺสนฺติปิ การาเปสฺสนฺติปิ, มุญฺชปาทุกํ กริสฺสนฺติปิ การาเปสฺสนฺติปิ, ปพฺพชปาทุกํ กริสฺสนฺติปิ การาเปสฺสนฺติปิ, หินฺตาลปาทุกํ กริสฺสนฺติปิ การาเปสฺสนฺติปิ, กมลปาทุกํ กริสฺสนฺติปิ การาเปสฺสนฺติปิ, กมฺพลปาทุกํ กริสฺสนฺติปิ การาเปสฺสนฺติปิ, ริญฺจิสฺสนฺติ อุทฺเทสํ ปริปุจฺฉํ อธิสีลํ อธิจิตฺตํ อธิปญฺญนฺ”ติฯ ",
"pli-tv-kd5:8.2.3":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd5:8.2.4":	"“สจฺจํ กิร, ภิกฺขเว, ภทฺทิยา ภิกฺขู อเนกวิหิตํ ปาทุกมณฺฑนานุโยคมนุยุตฺตา วิหรนฺติ, ติณปาทุกํ กโรนฺติปิ การาเปนฺติปิ …เป… ",
"pli-tv-kd5:8.2.5":	"ริญฺจนฺติ อุทฺเทสํ ปริปุจฺฉํ อธิสีลํ อธิจิตฺตํ อธิปญฺญนฺ”ติ? ",
"pli-tv-kd5:8.2.6":	"“สจฺจํ, ภควา”ติฯ ",
"pli-tv-kd5:8.2.7":	"วิครหิ พุทฺโธ ภควา …เป… ",
"pli-tv-kd5:8.2.8":	"กถญฺหิ นาม เต, ภิกฺขเว, โมฆปุริสา อเนกวิหิตํ ปาทุกมณฺฑนานุโยคมนุยุตฺตา วิหริสฺสนฺติ, ติณปาทุกํ กริสฺสนฺติปิ การาเปสฺสนฺติปิ …เป… ",
"pli-tv-kd5:8.2.9":	"ริญฺจิสฺสนฺติ อุทฺเทสํ ปริปุจฺฉํ อธิสีลํ อธิจิตฺตํ อธิปญฺญํฯ ",
"pli-tv-kd5:8.3.1":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd5:8.3.2":	"วิครหิตฺวา …เป… ",
"pli-tv-kd5:8.3.3":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:8.3.4":	"“น, ภิกฺขเว, ติณปาทุกา ธาเรตพฺพา, น มุญฺชปาทุกา ธาเรตพฺพา, น ปพฺพชปาทุกา ธาเรตพฺพา, น หินฺตาลปาทุกา ธาเรตพฺพา, น กมลปาทุกา ธาเรตพฺพา, น กมฺพลปาทุกา ธาเรตพฺพา, น โสวณฺณมยา ปาทุกา ธาเรตพฺพา, น รูปิยมยา ปาทุกา ธาเรตพฺพา, น มณิมยา ปาทุกา ธาเรตพฺพา, น เวฬุริยมยา ปาทุกา ธาเรตพฺพา, น ผลิกมยา ปาทุกา ธาเรตพฺพา, น กํสมยา ปาทุกา ธาเรตพฺพา, น กาจมยา ปาทุกา ธาเรตพฺพา, น ติปุมยา ปาทุกา ธาเรตพฺพา, น สีสมยา ปาทุกา ธาเรตพฺพา, น ตมฺพโลหมยา ปาทุกา ธาเรตพฺพาฯ ",
"pli-tv-kd5:8.3.5":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd5:8.3.6":	"น จ, ภิกฺขเว, กาจิ สงฺกมนิยา ปาทุกา ธาเรตพฺพาฯ ",
"pli-tv-kd5:8.3.7":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd5:8.3.8":	"อนุชานามิ, ภิกฺขเว, ติโสฺส ปาทุกา ธุวฏฺฐานิยา อสงฺกมนิยาโย—",
"pli-tv-kd5:8.3.9":	"วจฺจปาทุกํ, ปสฺสาวปาทุกํ, อาจมนปาทุกนฺ”ติฯ ",
"pli-tv-kd5:9.1.1":	"อถ โข ภควา ภทฺทิเย ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
"pli-tv-kd5:9.1.2":	"อนุปุพฺเพน จาริกํ จรมาโน เยน สาวตฺถิ ตทวสริฯ ",
"pli-tv-kd5:9.1.3":	"ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
"pli-tv-kd5:9.1.4":	"เตน โข ปน สมเยน ฉพฺพคฺคิยา ภิกฺขู อจิรวติยา นทิยา คาวีนํ ตรนฺตีนํ วิสาเณสุปิ คณฺหนฺติ, กณฺเณสุปิ คณฺหนฺติ, คีวายปิ คณฺหนฺติ, เฉปฺปาปิ คณฺหนฺติ, ปิฏฺฐิมฺปิ อภิรุหนฺติ, รตฺตจิตฺตาปิ องฺคชาตํ ฉุปนฺติ, วจฺฉตริมฺปิ โอคาเหตฺวา มาเรนฺติฯ ",
"pli-tv-kd5:9.2.1":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:9.2.2":	"“กถญฺหิ นาม สมณา สกฺยปุตฺติยา คาวีนํ ตรนฺตีนํ วิสาเณสุปิ คเหสฺสนฺติ …เป… ",
"pli-tv-kd5:9.2.3":	"เสยฺยถาปิ คิหี กามโภคิโน”ติฯ ",
"pli-tv-kd5:9.2.4":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd5:9.2.5":	"อถ โข เต ภิกฺขู ภควโต เอตมตฺถํ อาโรเจสุํ …เป… ",
"pli-tv-kd5:9.2.6":	"“สจฺจํ กิร, ภิกฺขเว …เป… ",
"pli-tv-kd5:9.3.1":	"“สจฺจํ, ภควา”ติ …เป… ",
"pli-tv-kd5:9.3.2":	"วิครหิตฺวา …เป… ",
"pli-tv-kd5:9.3.3":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:9.3.4":	"“น, ภิกฺขเว, คาวีนํ วิสาเณสุ คเหตพฺพํ, น กณฺเณสุ คเหตพฺพํ, น คีวาย คเหตพฺพํ, น เฉปฺปาย คเหตพฺพํ, น ปิฏฺฐิ อภิรุหิตพฺพาฯ ",
"pli-tv-kd5:9.3.5":	"โย อภิรุเหยฺย, อาปตฺติ ทุกฺกฏสฺสฯ ",
"pli-tv-kd5:9.3.6":	"น จ, ภิกฺขเว, รตฺตจิตฺเตน องฺคชาตํ ฉุปิตพฺพํฯ ",
"pli-tv-kd5:9.3.7":	"โย ฉุเปยฺย, อาปตฺติ ถุลฺลจฺจยสฺสฯ ",
"pli-tv-kd5:9.3.8":	"น วจฺฉตรี มาเรตพฺพาฯ ",
"pli-tv-kd5:9.3.9":	"โย มาเรยฺย, ยถาธมฺโม กาเรตพฺโพ”ติฯ ",
"pli-tv-kd5:9.4.0":	"๗ฯ ยานาทิปฏิกฺเขป ",
"pli-tv-kd5:9.4.1":	"เตน โข ปน สมเยน ฉพฺพคฺคิยา ภิกฺขู ยาเนน ยายนฺติ, อิตฺถิยุตฺเตนปิ ปุริสนฺตเรน, ปุริสยุตฺเตนปิ อิตฺถนฺตเรนฯ ",
"pli-tv-kd5:9.4.2":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:9.4.3":	"“เสยฺยถาปิ คงฺคามหิยายา”ติฯ ",
"pli-tv-kd5:9.4.4":	"ภควโต เอตมตฺถํ อาโรเจสุํฯ ",
"pli-tv-kd5:9.4.5":	"“น, ภิกฺขเว, ยาเนน ยายิตพฺพํฯ ",
"pli-tv-kd5:9.4.6":	"โย ยาเยยฺย, อาปตฺติ ทุกฺกฏสฺสา”ติฯ ",
"pli-tv-kd5:10.1.1":	"เตน โข ปน สมเยน อญฺญตโร ภิกฺขุ โกสเลสุ ชนปเท สาวตฺถึ คจฺฉนฺโต ภควนฺตํ ทสฺสนาย อนฺตรามคฺเค คิลาโน โหติฯ ",
"pli-tv-kd5:10.1.2":	"อถ โข โส ภิกฺขุ มคฺคา โอกฺกมฺม อญฺญตรสฺมึ รุกฺขมูเล นิสีทิฯ ",
"pli-tv-kd5:10.1.3":	"มนุสฺสา ตํ ภิกฺขุํ ทิสฺวา เอตทโวจุํ—",
"pli-tv-kd5:10.1.4":	"“กหํ, ภนฺเต, อโยฺย คมิสฺสตี”ติ? ",
"pli-tv-kd5:10.1.5":	"“สาวตฺถึ โข อหํ, อาวุโส, คมิสฺสามิ ภควนฺตํ ทสฺสนายา”ติฯ ",
"pli-tv-kd5:10.2.1":	"“เอหิ, ภนฺเต, คมิสฺสามา”ติฯ ",
"pli-tv-kd5:10.2.2":	"“นาหํ, อาวุโส, สกฺโกมิ, คิลาโนมฺหี”ติฯ ",
"pli-tv-kd5:10.2.3":	"“เอหิ, ภนฺเต, ยานํ อภิรุหา”ติฯ ",
"pli-tv-kd5:10.2.4":	"“อลํ, อาวุโส, ปฏิกฺขิตฺตํ ภควตา ยานนฺ”ติ กุกฺกุจฺจายนฺโต ยานํ นาภิรุหิฯ ",
"pli-tv-kd5:10.2.5":	"อถ โข โส ภิกฺขุ สาวตฺถึ คนฺตฺวา ภิกฺขูนํ เอตมตฺถํ อาโรเจสิฯ ",
"pli-tv-kd5:10.2.6":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd5:10.2.7":	"“อนุชานามิ, ภิกฺขเว, คิลานสฺส ยานนฺ”ติฯ ",
"pli-tv-kd5:10.3.1":	"อถ โข ภิกฺขูนํ เอตทโหสิ—",
"pli-tv-kd5:10.3.2":	"“อิตฺถิยุตฺตํ นุ โข ปุริสยุตฺตํ นุ โข”ติ? ",
"pli-tv-kd5:10.3.3":	"ภควโต เอตมตฺถํ อาโรเจสุํฯ ",
"pli-tv-kd5:10.3.4":	"“อนุชานามิ, ภิกฺขเว, ปุริสยุตฺตํ หตฺถวฏฺฏกนฺ”ติฯ ",
"pli-tv-kd5:10.3.5":	"เตน โข ปน สมเยน อญฺญตรสฺส ภิกฺขุโน ยานุคฺฆาเตน พาฬฺหตรํ อผาสุ อโหสิฯ ",
"pli-tv-kd5:10.3.6":	"ภควโต เอตมตฺถํ อาโรเจสุํฯ ",
"pli-tv-kd5:10.3.7":	"“อนุชานามิ, ภิกฺขเว, สิวิกํ ปาฏงฺกินฺ”ติฯ ",
"pli-tv-kd5:10.4.0":	"๘ฯ อุจฺจาสยนมหาสยนปฏิกฺเขป ",
"pli-tv-kd5:10.4.1":	"เตน โข ปน สมเยน ฉพฺพคฺคิยา ภิกฺขู อุจฺจาสยนมหาสยนานิ ธาเรนฺติ, เสยฺยถิทํ—",
"pli-tv-kd5:10.4.2":	"อาสนฺทึ, ปลฺลงฺกํ, โคนกํ, จิตฺตกํ, ปฏิกํ, ปฏลิกํ, ตูลิกํ, วิกติกํ, อุทฺธโลมึ, เอกนฺตโลมึ, กฏฺฏิสฺสํ, โกเสยฺยํ, กุตฺตกํ, หตฺถตฺถรํ, อสฺสตฺถรํ, รถตฺถรํ, อชินปเวณึ, กทลิมิคปวรปจฺจตฺถรณํ, เสาตฺตรจฺฉทํ, อุภโตโลหิตกูปธานนฺติฯ ",
"pli-tv-kd5:10.4.3":	"มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:10.4.4":	"“เสยฺยถาปิ คิหี กามโภคิโน”ติฯ ",
"pli-tv-kd5:10.4.5":	"ภควโต เอตมตฺถํ อาโรเจสุํฯ ",
"pli-tv-kd5:10.5.1":	"“น, ภิกฺขเว, อุจฺจาสยนมหาสยนานิ ธาเรตพฺพานิ, เสยฺยถิทํ—",
"pli-tv-kd5:10.5.2":	"อาสนฺทิ, ปลฺลงฺโก, โคนโก, จิตฺตโก, ปฏิกา, ปฏลิกา, ตูลิกา, วิกติกา, อุทฺธโลมิ, เอกนฺตโลมิ, กฏฺฏิสฺสํ, โกเสยฺยํ, กุตฺตกํ, หตฺถตฺถรํ, อสฺสตฺถรํ, รถตฺถรํ, อชินปเวณิ, กทลิมิคปวรปจฺจตฺถรณํ, เสาตฺตรจฺฉทํ, อุภโตโลหิตกูปธานํฯ ",
"pli-tv-kd5:10.5.3":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:10.6.0":	"๙ฯ สพฺพจมฺมปฏิกฺเขป ",
"pli-tv-kd5:10.6.1":	"เตน โข ปน สมเยน ฉพฺพคฺคิยา ภิกฺขู—",
"pli-tv-kd5:10.6.2":	"“ภควตา อุจฺจาสยนมหาสยนานิ ปฏิกฺขิตฺตานีติ—",
"pli-tv-kd5:10.6.3":	"มหาจมฺมานิ ธาเรนฺติ, สีหจมฺมํ พฺยคฺฆจมฺมํ ทีปิจมฺมํฯ ",
"pli-tv-kd5:10.6.4":	"ตานิ มญฺจปฺปมาเณนปิ ฉินฺนานิ โหนฺติ, ปีฐปฺปมาเณนปิ ฉินฺนานิ โหนฺติ, อนฺโตปิ มญฺเจ ปญฺญตฺตานิ โหนฺติ, พหิปิ มญฺเจ ปญฺญตฺตานิ โหนฺติ, อนฺโตปิ ปีเฐ ปญฺญตฺตานิ โหนฺติ, พหิปิ ปีเฐ ปญฺญตฺตานิ โหนฺติฯ ",
"pli-tv-kd5:10.6.5":	"มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:10.6.6":	"“เสยฺยถาปิ คิหี กามโภคิโน”ติฯ ",
"pli-tv-kd5:10.6.7":	"ภควโต เอตมตฺถํ อาโรเจสุํฯ ",
"pli-tv-kd5:10.6.8":	"“น, ภิกฺขเว, มหาจมฺมานิ ธาเรตพฺพานิ, สีหจมฺมํ พฺยคฺฆจมฺมํ ทีปิจมฺมํฯ ",
"pli-tv-kd5:10.6.9":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:10.7.1":	"เตน โข ปน สมเยน ฉพฺพคฺคิยา ภิกฺขู—",
"pli-tv-kd5:10.7.2":	"“ภควตา มหาจมฺมานิ ปฏิกฺขิตฺตานี”ติ—",
"pli-tv-kd5:10.7.3":	"โคจมฺมานิ ธาเรนฺติฯ ",
"pli-tv-kd5:10.7.4":	"ตานิ มญฺจปฺปมาเณนปิ ฉินฺนานิ โหนฺติ, ปีฐปฺปมาเณนปิ ฉินฺนานิ โหนฺติ, อนฺโตปิ มญฺเจ ปญฺญตฺตานิ โหนฺติ, พหิปิ มญฺเจ ปญฺญตฺตานิ โหนฺติ, อนฺโตปิ ปีเฐ ปญฺญตฺตานิ โหนฺติ, พหิปิ ปีเฐ ปญฺญตฺตานิ โหนฺติฯ ",
"pli-tv-kd5:10.7.5":	"อญฺญตโรปิ ปาปภิกฺขุ อญฺญตรสฺส ปาปุปาสกสฺส กุลูปโก โหติฯ ",
"pli-tv-kd5:10.7.6":	"อถ โข โส ปาปภิกฺขุ ปุพฺพณฺหสมยํ นิวาเสตฺวา ปตฺตจีวรมาทาย เยน ตสฺส ปาปุปาสกสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
"pli-tv-kd5:10.7.7":	"อถ โข โส ปาปุปาสโก เยน โส ปาปภิกฺขุ เตนุปสงฺกมิ, อุปสงฺกมิตฺวา ตํ ปาปภิกฺขุํ อภิวาเทตฺวา เอกมนฺตํ นิสีทิฯ ",
"pli-tv-kd5:10.8.1":	"เตน โข ปน สมเยน ตสฺส ปาปุปาสกสฺส วจฺฉโก โหติ ตรุณโก อภิรูโป ทสฺสนีโย ปาสาทิโก จิโตฺร, เสยฺยถาปิ ทีปิจฺฉาโปฯ ",
"pli-tv-kd5:10.8.2":	"อถ โข โส ปาปภิกฺขุ ตํ วจฺฉกํ สกฺกจฺจํ อุปนิชฺฌายติฯ ",
"pli-tv-kd5:10.8.3":	"อถ โข โส ปาปุปาสโก ตํ ปาปภิกฺขุํ เอตทโวจ—",
"pli-tv-kd5:10.8.4":	"“กิสฺส, ภนฺเต, อโยฺย อิมํ วจฺฉกํ สกฺกจฺจํ อุปนิชฺฌายตี”ติ? ",
"pli-tv-kd5:10.8.5":	"“อตฺโถ เม, อาวุโส, อิมสฺส วจฺฉกสฺส จมฺเมนา”ติฯ ",
"pli-tv-kd5:10.8.6":	"อถ โข โส ปาปุปาสโก ตํ วจฺฉกํ วธิตฺวา จมฺมํ วิธุนิตฺวา ตสฺส ปาปภิกฺขุโน ปาทาสิฯ ",
"pli-tv-kd5:10.8.7":	"อถ โข โส ปาปภิกฺขุ ตํ จมฺมํ สงฺฆาฏิยา ปฏิจฺฉาเทตฺวา อคมาสิฯ ",
"pli-tv-kd5:10.9.1":	"อถ โข สา คาวี วจฺฉคิทฺธินี ตํ ปาปภิกฺขุํ ปิฏฺฐิโต ปิฏฺฐิโต อนุพนฺธิฯ ",
"pli-tv-kd5:10.9.2":	"ภิกฺขู เอวมาหํสุ—",
"pli-tv-kd5:10.9.3":	"“กิสฺส ตฺยายํ, อาวุโส, คาวี ปิฏฺฐิโต ปิฏฺฐิโต อนุพนฺธี”ติ? ",
"pli-tv-kd5:10.9.4":	"“อหมฺปิ โข, อาวุโส, น ชานามิ เกน มฺยายํ คาวี ปิฏฺฐิโต ปิฏฺฐิโต อนุพนฺธี”ติฯ ",
"pli-tv-kd5:10.9.5":	"เตน โข ปน สมเยน ตสฺส ปาปภิกฺขุโน สงฺฆาฏิ โลหิเตน มกฺขิตา โหติฯ ",
"pli-tv-kd5:10.9.6":	"ภิกฺขู เอวมาหํสุ—",
"pli-tv-kd5:10.9.7":	"“อยํ ปน เต, อาวุโส, สงฺฆาฏิ กึ กตา”ติ? ",
"pli-tv-kd5:10.9.8":	"อถ โข โส ปาปภิกฺขุ ภิกฺขูนํ เอตมตฺถํ อาโรเจสิฯ ",
"pli-tv-kd5:10.9.9":	"“กึ ปน ตฺวํ, อาวุโส, ปาณาติปาเต สมาทเปสี”ติ? ",
"pli-tv-kd5:10.9.10":	"“เอวมาวุโส”ติฯ ",
"pli-tv-kd5:10.9.11":	"เย เต ภิกฺขู อปฺปิจฺฉา เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:10.9.12":	"“กถญฺหิ นาม ภิกฺขุ ปาณาติปาเต สมาทเปสฺสติ, นนุ ภควตา อเนกปริยาเยน ปาณาติปาโต ครหิโต, ปาณาติปาตา เวรมณี ปสตฺถา”ติฯ ",
"pli-tv-kd5:10.9.13":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd5:10.10.1":	"อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ตํ ปาปภิกฺขุํ ปฏิปุจฺฉิ—",
"pli-tv-kd5:10.10.2":	"“สจฺจํ กิร ตฺวํ, ภิกฺขุ, ปาณาติปาเต สมาทเปสี”ติ? ",
"pli-tv-kd5:10.10.3":	"“สจฺจํ, ภควา”ติ …เป… ",
"pli-tv-kd5:10.10.4":	"กถญฺหิ นาม ตฺวํ, โมฆปุริส, ปาณาติปาเต สมาทเปสฺสสิ, นนุ มยา, โมฆปุริส, อเนกปริยาเยน ปาณาติปาโต ครหิโต, ปาณาติปาตา เวรมณี ปสตฺถาฯ ",
"pli-tv-kd5:10.10.5":	"เนตํ, โมฆปุริส, อปฺปสนฺนานํ วา ปสาทาย …เป… ",
"pli-tv-kd5:10.10.6":	"วิครหิตฺวา ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:10.10.7":	"“น, ภิกฺขเว, ปาณาติปาเต สมาทเปตพฺพํฯ ",
"pli-tv-kd5:10.10.8":	"โย สมาทเปยฺย, ยถาธมฺโม กาเรตพฺโพฯ ",
"pli-tv-kd5:10.10.9":	"น, ภิกฺขเว, โคจมฺมํ ธาเรตพฺพํฯ ",
"pli-tv-kd5:10.10.10":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd5:10.10.11":	"น จ, ภิกฺขเว, กิญฺจิ จมฺมํ ธาเรตพฺพํฯ ",
"pli-tv-kd5:10.10.12":	"โย ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd5:11.1.0":	"๑๐ฯ คิหิวิกตานุญฺญาตาทิ ",
"pli-tv-kd5:11.1.1":	"เตน โข ปน สมเยน มนุสฺสานํ มญฺจมฺปิ ปีฐมฺปิ จมฺโมนทฺธานิ โหนฺติ, จมฺมวินทฺธานิฯ ",
"pli-tv-kd5:11.1.2":	"ภิกฺขู กุกฺกุจฺจายนฺตา นาภินิสีทนฺติฯ ",
"pli-tv-kd5:11.1.3":	"ภควโต เอตมตฺถํ อาโรเจสุํฯ ",
"pli-tv-kd5:11.1.4":	"“อนุชานามิ, ภิกฺขเว, คิหิวิกตํ อภินิสีทิตุํ, น เตฺวว อภินิปชฺชิตุนฺ”ติฯ ",
"pli-tv-kd5:11.1.5":	"เตน โข ปน สมเยน วิหารา จมฺมวทฺเธหิ โอคุมฺผิยนฺติฯ ",
"pli-tv-kd5:11.1.6":	"ภิกฺขู กุกฺกุจฺจายนฺตา นาภินิสีทนฺติฯ ",
"pli-tv-kd5:11.1.7":	"ภควโต เอตมตฺถํ อาโรเจสุํฯ ",
"pli-tv-kd5:11.1.8":	"“อนุชานามิ, ภิกฺขเว, พนฺธนมตฺตํ อภินิสีทิตุนฺ”ติฯ ",
"pli-tv-kd5:12.1.1":	"เตน โข ปน สมเยน ฉพฺพคฺคิยา ภิกฺขู เสาปาหนา คามํ ปวิสนฺติฯ ",
"pli-tv-kd5:12.1.2":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd5:12.1.3":	"“เสยฺยถาปิ คิหี กามโภคิโน”ติฯ ",
"pli-tv-kd5:12.1.4":	"ภควโต เอตมตฺถํ อาโรเจสุํฯ ",
"pli-tv-kd5:12.1.5":	"“น, ภิกฺขเว, เสาปาหเนน คาโม ปวิสิตพฺโพฯ ",
"pli-tv-kd5:12.1.6":	"โย ปวิเสยฺย, อาปตฺติ ทุกฺกฏสฺสา”ติฯ ",
"pli-tv-kd5:12.1.7":	"เตน โข ปน สมเยน อญฺญตโร ภิกฺขุ คิลาโน โหติ, น สกฺโกติ วินา อุปาหเนน คามํ ปวิสิตุํฯ ",
"pli-tv-kd5:12.1.8":	"ภควโต เอตมตฺถํ อาโรเจสุํฯ ",
"pli-tv-kd5:12.1.9":	"“อนุชานามิ, ภิกฺขเว, คิลาเนน ภิกฺขุนา เสาปาหเนน คามํ ปวิสิตุนฺ”ติฯ ",
"pli-tv-kd5:13.1.0":	"๑๑ฯ โสณกุฏิกณฺณวตฺถุ ",
"pli-tv-kd5:13.1.1":	"เตน โข ปน สมเยน อายสฺมา มหากจฺจาโน อวนฺตีสุ วิหรติ กุรรฆเร ปปตเก ปพฺพเตฯ ",
"pli-tv-kd5:13.1.2":	"เตน โข ปน สมเยน โสโณ อุปาสโก กุฏิกณฺโณ อายสฺมโต มหากจฺจานสฺส อุปฏฺฐาโก โหติฯ ",
"pli-tv-kd5:13.1.3":	"อถ โข โสโณ อุปาสโก กุฏิกณฺโณ เยนายสฺมา มหากจฺจาโน เตนุปสงฺกมิ, อุปสงฺกมิตฺวา อายสฺมนฺตํ มหากจฺจานํ อภิวาเทตฺวา เอกมนฺตํ นิสีทิฯ ",
"pli-tv-kd5:13.1.4":	"เอกมนฺตํ นิสินฺโน โข โสโณ อุปาสโก กุฏิกณฺโณ อายสฺมนฺตํ มหากจฺจานํ เอตทโวจ—",
"pli-tv-kd5:13.1.5":	"“ยถา ยถาหํ, ภนฺเต, อเยฺยน มหากจฺจาเนน ธมฺมํ เทสิตํ อาชานามิ, นยิทํ สุกรํ อคารํ อชฺฌาวสตา เอกนฺตปริปุณฺณํ เอกนฺตปริสุทฺธํ สงฺขลิขิตํ พฺรหฺมจริยํ จริตุํฯ ",
"pli-tv-kd5:13.1.6":	"อิจฺฉามหํ, ภนฺเต, เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิตุํฯ ",
"pli-tv-kd5:13.1.7":	"ปพฺพาเชตุ มํ, ภนฺเต, อโยฺย มหากจฺจาโน”ติฯ ",
"pli-tv-kd5:13.2.1":	"(…) “ทุกฺกรํ โข, โสณ, ยาวชีวํ เอกเสยฺยํ เอกภตฺตํ พฺรหฺมจริยํ จริตุํฯ ",
"pli-tv-kd5:13.2.2":	"อิงฺฆ ตฺวํ, โสณ, ตตฺเถว อคาริกภูโต พุทฺธานํ สาสนํ อนุยุญฺช, กาลยุตฺตํ เอกเสยฺยํ เอกภตฺตํ พฺรหฺมจริยนฺ”ติฯ ",
"pli-tv-kd5:13.2.3":	"อถ โข โสณสฺส อุปาสกสฺส กุฏิกณฺณสฺส โย อโหสิ ปพฺพชฺชาภิสงฺขาโร โส ปฏิปฺปสฺสมฺภิฯ ",
"pli-tv-kd5:13.2.4":	"ทุติยมฺปิ โข โสโณ อุปาสโก กุฏิกณฺโณ …เป… ",
"pli-tv-kd5:13.2.5":	"ตติยมฺปิ โข โสโณ อุปาสโก กุฏิกณฺโณ เยนายสฺมา มหากจฺจาโน เตนุปสงฺกมิ, อุปสงฺกมิตฺวา อายสฺมนฺตํ มหากจฺจานํ อภิวาเทตฺวา เอกมนฺตํ นิสีทิฯ ",
"pli-tv-kd5:13.2.6":	"เอกมนฺตํ นิสินฺโน โข โสโณ อุปาสโก กุฏิกณฺโณ อายสฺมนฺตํ มหากจฺจานํ เอตทโวจ—",
"pli-tv-kd5:13.2.7":	"“ยถา ยถาหํ, ภนฺเต, อเยฺยน มหากจฺจาเนน ธมฺมํ เทสิตํ อาชานามิ, นยิทํ สุกรํ อคารํ อชฺฌาวสตา เอกนฺตปริปุณฺณํ เอกนฺตปริสุทฺธํ สงฺขลิขิตํ พฺรหฺมจริยํ จริตุํฯ ",
"pli-tv-kd5:13.2.8":	"อิจฺฉามหํ, ภนฺเต, เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนคาริยํ ปพฺพชิตุํฯ ",
"pli-tv-kd5:13.2.9":	"ปพฺพาเชตุ มํ, ภนฺเต, อโยฺย มหากจฺจาโน”ติฯ ",
"pli-tv-kd5:13.2.10":	"อถ โข อายสฺมา มหากจฺจาโน โสณํ อุปาสกํ กุฏิกณฺณํ ปพฺพาเชสิฯ ",
"pli-tv-kd5:13.2.11":	"เตน โข ปน สมเยน อวนฺติทกฺขิณาปโถ อปฺปภิกฺขุโก โหติฯ ",
"pli-tv-kd5:13.2.12":	"อถ โข อายสฺมา มหากจฺจาโน ติณฺณํ วสฺสานํ อจฺจเยน กิจฺเฉน กสิเรน ตโต ตโต ทสวคฺคํ ภิกฺขุสงฺฆํ สนฺนิปาตาเปตฺวา อายสฺมนฺตํ โสณํ อุปสมฺปาเทสิฯ ",
"pli-tv-kd5:13.3.0":	"๑๒ฯ มหากจฺจานสฺสปญฺจวรปริทสฺสน ",
"pli-tv-kd5:13.3.1":	"อถ โข อายสฺมโต โสณสฺส วสฺสํวุฏฺฐสฺส รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd5:13.3.2":	"“สุโตเยว โข เม โส ภควา เอทิโส จ เอทิโส จาติ, น จ มยา สมฺมุขา ทิฏฺโฐ, คจฺเฉยฺยาหํ ตํ ภควนฺตํ ทสฺสนาย อรหนฺตํ สมฺมาสมฺพุทฺธํ, สเจ มํ อุปชฺฌาโย อนุชาเนยฺยา”ติฯ ",
"pli-tv-kd5:13.3.3":	"อถ โข อายสฺมา โสโณ สายนฺหสมยํ ปฏิสลฺลานา วุฏฺฐิโต เยนายสฺมา มหากจฺจาโน เตนุปสงฺกมิ, อุปสงฺกมิตฺวา อายสฺมนฺตํ มหากจฺจานํ อภิวาเทตฺวา เอกมนฺตํ นิสีทิฯ ",
"pli-tv-kd5:13.4.1":	"เอกมนฺตํ นิสินฺโน โข อายสฺมา โสโณ อายสฺมนฺตํ มหากจฺจานํ เอตทโวจ—",
"pli-tv-kd5:13.4.2":	"“อิธ มยฺหํ, ภนฺเต, รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd5:13.4.3":	"‘สุโตเยว โข เม โส ภควา เอทิโส จ เอทิโส จาติ, น จ มยา สมฺมุขา ทิฏฺโฐ, คจฺเฉยฺยาหํ ตํ ภควนฺตํ ทสฺสนาย อรหนฺตํ สมฺมาสมฺพุทฺธํ, สเจ มํ อุปชฺฌาโย อนุชาเนยฺยา’ติ; ",
"pli-tv-kd5:13.4.4":	"คจฺเฉยฺยาหํ, ภนฺเต, ตํ ภควนฺตํ ทสฺสนาย อรหนฺตํ สมฺมาสมฺพุทฺธํ, สเจ มํ อุปชฺฌาโย อนุชานาตี”ติฯ ",
"pli-tv-kd5:13.4.5":	"“สาธุ สาธุ, โสณฯ ",
"pli-tv-kd5:13.4.6":	"คจฺฉ ตฺวํ, โสณ, ตํ ภควนฺตํ ทสฺสนาย อรหนฺตํ สมฺมาสมฺพุทฺธํฯ ",
"pli-tv-kd5:13.5.1":	"ทกฺขิสฺสสิ ตฺวํ, โสณ, ตํ ภควนฺตํ ปาสาทิกํ ปสาทนียํ สนฺตินฺทฺริยํ สนฺตมานสํ อุตฺตมทมถสมถํ อนุปฺปตฺตํ ทนฺตํ คุตฺตํ ยตินฺทฺริยํ นาคํฯ ",
"pli-tv-kd5:13.5.2":	"เตน หิ ตฺวํ, โสณ, มม วจเนน ภควโต ปาเท สิรสา วนฺท—",
"pli-tv-kd5:13.5.3":	"‘อุปชฺฌาโย เม, ภนฺเต, อายสฺมา มหากจฺจาโน ภควโต ปาเท สิรสา วนฺทตี’ติฯ ",
"pli-tv-kd5:13.5.4":	"เอวญฺจ วเทหิ—",
"pli-tv-kd5:13.5.5":	"‘อวนฺติทกฺขิณาปโถ, ภนฺเต, อปฺปภิกฺขุโก, ติณฺณํ เม วสฺสานํ อจฺจเยน กิจฺเฉน กสิเรน ตโต ตโต ทสวคฺคํ ภิกฺขุสงฺฆํ สนฺนิปาตาเปตฺวา อุปสมฺปทํ อลตฺถํ; ",
"pli-tv-kd5:13.5.6":	"อปฺเปว นาม ภควา อวนฺติทกฺขิณาปเถ อปฺปตเรน คเณน อุปสมฺปทํ อนุชาเนยฺยฯ ",
"pli-tv-kd5:13.6.1":	"อวนฺติทกฺขิณาปเถ, ภนฺเต, กณฺหุตฺตรา ภูมิ ขรา โคกณฺฏกหตา; ",
"pli-tv-kd5:13.6.2":	"อปฺเปว นาม ภควา อวนฺติทกฺขิณาปเถ คุณงฺคุณูปาหนํ อนุชาเนยฺยฯ ",
"pli-tv-kd5:13.6.3":	"อวนฺติทกฺขิณาปเถ, ภนฺเต, นหานครุกา มนุสฺสา อุทกสุทฺธิกา; ",
"pli-tv-kd5:13.6.4":	"อปฺเปว นาม ภควา อวนฺติทกฺขิณาปเถ ธุวนหานํ อนุชาเนยฺยฯ ",
"pli-tv-kd5:13.6.5":	"อวนฺติทกฺขิณาปเถ, ภนฺเต, จมฺมานิ อตฺถรณานิ, เอฬกจมฺมํ อชจมฺมํ มิคจมฺมํฯ ",
"pli-tv-kd5:13.6.6":	"เสยฺยถาปิ, ภนฺเต, มชฺฌิเมสุ ชนปเทสุ เอรคู โมรคู มชฺชารู ชนฺตู; ",
"pli-tv-kd5:13.6.7":	"เอวเมว โข, ภนฺเต, อวนฺติทกฺขิณาปเถ จมฺมานิ อตฺถรณานิ, เอฬกจมฺมํ อชจมฺมํ มิคจมฺมํ; ",
"pli-tv-kd5:13.6.8":	"อปฺเปว นาม ภควา อวนฺติทกฺขิณาปเถ จมฺมานิ อตฺถรณานิ อนุชาเนยฺย, เอฬกจมฺมํ อชจมฺมํ มิคจมฺมํฯ ",
"pli-tv-kd5:13.7.1":	"เอตรหิ, ภนฺเต, มนุสฺสา นิสฺสีมคตานํ ภิกฺขูนํ จีวรํ เทนฺติ—",
"pli-tv-kd5:13.7.2":	"“อิมํ จีวรํ อิตฺถนฺนามสฺส เทมา”ติฯ ",
"pli-tv-kd5:13.7.3":	"เต อาคนฺตฺวา อาโรเจนฺติ—",
"pli-tv-kd5:13.7.4":	"“อิตฺถนฺนาเมหิ เต, อาวุโส, มนุเสฺสหิ จีวรํ ทินฺนนฺ”ติ เต กุกฺกุจฺจายนฺตา น สาทิยนฺติ—",
"pli-tv-kd5:13.7.5":	"“มา โน นิสฺสคฺคิยํ อโหสี”ติ; ",
"pli-tv-kd5:13.7.6":	"อปฺเปว นาม ภควา จีวเร ปริยายํ อาจิกฺเขยฺยา’”ติฯ ",
"pli-tv-kd5:13.7.7":	"“เอวํ, ภนฺเต”ติ ",
"pli-tv-kd5:13.7.8":	"โข อายสฺมา โสโณ อายสฺมโต มหากจฺจานสฺส ปฏิสฺสุตฺวา อุฏฺฐายาสนา อายสฺมนฺตํ มหากจฺจานํ อภิวาเทตฺวา ปทกฺขิณํ กตฺวา เสนาสนํ สํสาเมตฺวา ปตฺตจีวรมาทาย เยน สาวตฺถิ เตน ปกฺกามิฯ ",
"pli-tv-kd5:13.8.1":	"อนุปุพฺเพน เยน สาวตฺถิ เชตวนํ อนาถปิณฺฑิกสฺส อาราโม เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd5:13.8.2":	"อถ โข ภควา อายสฺมนฺตํ อานนฺทํ อามนฺเตสิ—",
"pli-tv-kd5:13.8.3":	"“อิมสฺส, อานนฺท, อาคนฺตุกสฺส ภิกฺขุโน เสนาสนํ ปญฺญาเปหี”ติฯ ",
"pli-tv-kd5:13.8.4":	"อถ โข อายสฺมา อานนฺโท—",
"pli-tv-kd5:13.8.5":	"“ยสฺส โข มํ ภควา อาณาเปติ, ‘อิมสฺส, อานนฺท, อาคนฺตุกสฺส ภิกฺขุโน เสนาสนํ ปญฺญาเปหี’ติ, อิจฺฉติ ภควา เตน ภิกฺขุนา สทฺธึ เอกวิหาเร วตฺถุํ, อิจฺฉติ ภควา อายสฺมตา โสเณน สทฺธึ เอกวิหาเร วตฺถุนฺ”ติ—",
"pli-tv-kd5:13.8.6":	"ยสฺมึ วิหาเร ภควา วิหรติ ตสฺมึ วิหาเร อายสฺมโต โสณสฺส เสนาสนํ ปญฺญาเปสิฯ ",
"pli-tv-kd5:13.9.1":	"อถ โข ภควา พหุเทว รตฺตึ อชฺโฌกาเส วีตินาเมตฺวา วิหารํ ปาวิสิฯ ",
"pli-tv-kd5:13.9.2":	"อายสฺมาปิ โข โสโณ พหุเทว รตฺตึ อชฺโฌกาเส วีตินาเมตฺวา วิหารํ ปาวิสิฯ ",
"pli-tv-kd5:13.9.3":	"อถ โข ภควา รตฺติยา ปจฺจูสสมยํ ปจฺจุฏฺฐาย อายสฺมนฺตํ โสณํ อชฺเฌสิ—",
"pli-tv-kd5:13.9.4":	"“ปฏิภาตุ ตํ, ภิกฺขุ, ธมฺโม ภาสิตุนฺ”ติฯ ",
"pli-tv-kd5:13.9.5":	"“เอวํ, ภนฺเต”ติ โข อายสฺมา โสโณ ภควโต ปฏิสฺสุณิตฺวา สพฺพาเนว อฏฺฐกวคฺคิกานิ สเรน อภาสิฯ ",
"pli-tv-kd5:13.9.6":	"อถ โข ภควา อายสฺมโต โสณสฺส สรภญฺญปริโยสาเน อพฺภานุโมทิ—",
"pli-tv-kd5:13.9.7":	"“สาธุ สาธุ, ภิกฺขุฯ ",
"pli-tv-kd5:13.9.8":	"สุคฺคหิตานิ โข เต, ภิกฺขุ, อฏฺฐกวคฺคิกานิ, สุมนสิกตานิ สูปธาริตานิฯ ",
"pli-tv-kd5:13.9.9":	"กลฺยาณิยาปิ วาจาย สมนฺนาคโต, วิสฺสฏฺฐาย, อเนลคลาย, อตฺถสฺส วิญฺญาปนิยาฯ ",
"pli-tv-kd5:13.9.10":	"กติวโสฺสสิ ตฺวํ, ภิกฺขู”ติ? ",
"pli-tv-kd5:13.9.11":	"“เอกวโสฺสหํ, ภควา”ติฯ ",
"pli-tv-kd5:13.10.1":	"“กิสฺส ปน ตฺวํ, ภิกฺขุ, เอวํ จิรํ อกาสี”ติ? ",
"pli-tv-kd5:13.10.2":	"“จิรํ ทิฏฺโฐ เม, ภนฺเต, กาเมสุ อาทีนโว, อปิ จ สมฺพาธา ฆราวาสา พหุกิจฺจา พหุกรณียา”ติฯ ",
"pli-tv-kd5:13.10.3":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd5:13.10.4":	"“ทิสฺวา อาทีนวํ โลเก, ",
"pli-tv-kd5:13.10.5":	"ญตฺวา ธมฺมํ นิรูปธึ; ",
"pli-tv-kd5:13.10.6":	"อริโย น รมตี ปาเป, ",
"pli-tv-kd5:13.10.7":	"ปาเป น รมตี สุจี”ติฯ ",
"pli-tv-kd5:13.11.1":	"อถ โข อายสฺมา โสโณ—",
"pli-tv-kd5:13.11.2":	"“ปฏิสมฺโมทติ โข มํ ภควา, อยํ ขฺวสฺส กาโล ยํ เม อุปชฺฌาโย ปริทสฺสี”ติ—",
"pli-tv-kd5:13.11.3":	"อุฏฺฐายาสนา เอกํสํ อุตฺตราสงฺคํ กริตฺวา ภควโต ปาเทสุ สิรสา นิปติตฺวา ภควนฺตํ เอตทโวจ—",
"pli-tv-kd5:13.11.4":	"“อุปชฺฌาโย เม, ภนฺเต, อายสฺมา มหากจฺจาโน ภควโต ปาเท สิรสา วนฺทติ, เอวญฺจ วเทติ อวนฺติทกฺขิณาปโถ, ภนฺเต, อปฺปภิกฺขุโกฯ ",
"pli-tv-kd5:13.11.5":	"ติณฺณํ เม วสฺสานํ อจฺจเยน กิจฺเฉน กสิเรน ตโต ตโต ทสวคฺคํ ภิกฺขุสงฺฆํ สนฺนิปาตาเปตฺวา อุปสมฺปทํ อลตฺถํ, อปฺเปว นาม ภควา อวนฺติทกฺขิณาปเถ อปฺปตเรน คเณน อุปสมฺปทํ อนุชาเนยฺยฯ ",
"pli-tv-kd5:13.11.6":	"อวนฺติทกฺขิณาปเถ, ภนฺเต, กณฺหุตฺตรา ภูมิ ขรา โคกณฺฏกหตา; ",
"pli-tv-kd5:13.11.7":	"อปฺเปว นาม ภควา อวนฺติทกฺขิณาปเถ คุณงฺคุณูปาหนํ อนุชาเนยฺยฯ ",
"pli-tv-kd5:13.11.8":	"อวนฺติทกฺขิณาปเถ, ภนฺเต, นหานครุกา มนุสฺสา อุทกสุทฺธิกา, อปฺเปว นาม ภควา อวนฺติทกฺขิณาปเถ ธุวนหานํ อนุชาเนยฺยฯ ",
"pli-tv-kd5:13.11.9":	"อวนฺติทกฺขิณาปเถ, ภนฺเต, จมฺมานิ อตฺถรณานิ, เอฬกจมฺมํ อชจมฺมํ มิคจมฺมํฯ ",
"pli-tv-kd5:13.11.10":	"เสยฺยถาปิ, ภนฺเต, มชฺฌิเมสุ ชนปเทสุ เอรคู โมรคู มชฺชารู ชนฺตู; ",
"pli-tv-kd5:13.11.11":	"เอวเมว โข, ภนฺเต, อวนฺติทกฺขิณาปเถ จมฺมานิ อตฺถรณานิ, เอฬกจมฺมํ อชจมฺมํ มิคจมฺมํ; ",
"pli-tv-kd5:13.11.12":	"อปฺเปว นาม ภควา อวนฺติทกฺขิณาปเถ จมฺมานิ อตฺถรณานิ อนุชาเนยฺย, เอฬกจมฺมํ อชจมฺมํ มิคจมฺมํฯ ",
"pli-tv-kd5:13.11.13":	"เอตรหิ, ภนฺเต, มนุสฺสา นิสฺสีมคตานํ ภิกฺขูนํ จีวรํ เทนฺติ—",
"pli-tv-kd5:13.11.14":	"‘อิมํ จีวรํ อิตฺถนฺนามสฺส เทมา’ติฯ ",
"pli-tv-kd5:13.11.15":	"เต อาคนฺตฺวา อาโรเจนฺติ—",
"pli-tv-kd5:13.11.16":	"‘อิตฺถนฺนาเมหิ เต, อาวุโส, มนุเสฺสหิ จีวรํ ทินฺนนฺ’ติฯ ",
"pli-tv-kd5:13.11.17":	"เต กุกฺกุจฺจายนฺตา น สาทิยนฺติ—",
"pli-tv-kd5:13.11.18":	"‘มา โน นิสฺสคฺคิยํ อโหสี’ติ; ",
"pli-tv-kd5:13.11.19":	"อปฺเปว นาม ภควา จีวเร ปริยายํ อาจิกฺเขยฺยา”ติฯ ",
"pli-tv-kd5:13.11.20":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd5:13.11.21":	"“อวนฺติทกฺขิณาปโถ, ภิกฺขเว, อปฺปภิกฺขุโกฯ ",
"pli-tv-kd5:13.11.22":	"อนุชานามิ, ภิกฺขเว, สพฺพปจฺจนฺติเมสุ ชนปเทสุ วินยธรปญฺจเมน คเณน อุปสมฺปทํฯ ",
"pli-tv-kd5:13.12.1":	"ตตฺริเม ปจฺจนฺติมา ชนปทา—",
"pli-tv-kd5:13.12.2":	"ปุรตฺถิมาย ทิสาย คชงฺคลํ นาม นิคโม, ตสฺส ปเรน มหาสาลา, ตโต ปรา ปจฺจนฺติมา ชนปทา, โอรโต มชฺเฌ; ",
"pli-tv-kd5:13.12.3":	"ปุรตฺถิมทกฺขิณาย ทิสาย สลฺลวตี นาม นที, ตโต ปรา ปจฺจนฺติมา ชนปทา, โอรโต มชฺเฌ; ",
"pli-tv-kd5:13.12.4":	"ทกฺขิณาย ทิสาย เสตกณฺณิกํ นาม นิคโม, ตโต ปรา ปจฺจนฺติมา ชนปทา, โอรโต มชฺเฌ; ",
"pli-tv-kd5:13.12.5":	"ปจฺฉิมาย ทิสาย ถูณํ นาม พฺราหฺมณคาโม, ตโต ปรา ปจฺจนฺติมา ชนปทา, โอรโต มชฺเฌ; ",
"pli-tv-kd5:13.12.6":	"อุตฺตราย ทิสาย อุสีรทฺธโช นาม ปพฺพโต, ตโต ปรา ปจฺจนฺติมา ชนปทา, โอรโต มชฺเฌฯ ",
"pli-tv-kd5:13.12.7":	"อนุชานามิ, ภิกฺขเว, เอวรูเปสุ ปจฺจนฺติเมสุ ชนปเทสุ วินยธรปญฺจเมน คเณน อุปสมฺปทํฯ ",
"pli-tv-kd5:13.13.1":	"อวนฺติทกฺขิณาปเถ, ภิกฺขเว, กณฺหุตฺตรา ภูมิ ขรา โคกณฺฏกหตาฯ ",
"pli-tv-kd5:13.13.2":	"อนุชานามิ, ภิกฺขเว, สพฺพปจฺจนฺติเมสุ ชนปเทสุ คุณงฺคุณูปาหนํฯ ",
"pli-tv-kd5:13.13.3":	"อวนฺติทกฺขิณาปเถ, ภิกฺขเว, นหานครุกา มนุสฺสา อุทกสุทฺธิกาฯ ",
"pli-tv-kd5:13.13.4":	"อนุชานามิ, ภิกฺขเว, สพฺพปจฺจนฺติเมสุ ชนปเทสุ ธุวนหานํฯ ",
"pli-tv-kd5:13.13.5":	"อวนฺติทกฺขิณาปเถ, ภิกฺขเว, จมฺมานิ อตฺถรณานิ, เอฬกจมฺมํ อชจมฺมํ มิคจมฺมํฯ ",
"pli-tv-kd5:13.13.6":	"เสยฺยถาปิ, ภิกฺขเว, มชฺฌิเมสุ ชนปเทสุ เอรคู โมรคู มชฺชารู ชนฺตู; ",
"pli-tv-kd5:13.13.7":	"เอวเมว โข, ภิกฺขเว, อวนฺติทกฺขิณาปเถ จมฺมานิ อตฺถรณานิ, เอฬกจมฺมํ อชจมฺมํ มิคจมฺมํฯ ",
"pli-tv-kd5:13.13.8":	"อนุชานามิ, ภิกฺขเว, สพฺพปจฺจนฺติเมสุ ชนปเทสุ จมฺมานิ อตฺถรณานิ, เอฬกจมฺมํ อชจมฺมํ มิคจมฺมํฯ ",
"pli-tv-kd5:13.13.9":	"อิธ ปน, ภิกฺขเว, มนุสฺสา นิสฺสีมคตานํ ภิกฺขูนํ จีวรํ เทนฺติ—",
"pli-tv-kd5:13.13.10":	"‘อิมํ จีวรํ อิตฺถนฺนามสฺส เทมา’ติฯ ",
"pli-tv-kd5:13.13.11":	"อนุชานามิ, ภิกฺขเว, สาทิตุํ, น ตาว ตํ คณนูปคํ ยาว น หตฺถํ คจฺฉตี”ติฯ ",
"pli-tv-kd5:13.13.12":	"จมฺมกฺขนฺธโก ปญฺจโมฯ ",
"pli-tv-kd5:13.13.13":	"ตสฺสุทฺทานํ ",
"pli-tv-kd5:13.13.14":	"ราชา จ มาคโธ โสโณ, ",
"pli-tv-kd5:13.13.15":	"อสีติสหสฺสิสฺสโร; ",
"pli-tv-kd5:13.13.16":	"สาคโต คิชฺฌกูฏสฺมึ, ",
"pli-tv-kd5:13.13.17":	"พหุํ ทเสฺสติ อุตฺตรึฯ ",
"pli-tv-kd5:13.13.18":	"ปพฺพชฺชารทฺธภิชฺชึสุ, ",
"pli-tv-kd5:13.13.19":	"วีณํ เอกปลาสิกํ; ",
"pli-tv-kd5:13.13.20":	"นีลา ปีตา โลหิติกา, ",
"pli-tv-kd5:13.13.21":	"มญฺชิฏฺฐา กณฺหเมว จฯ ",
"pli-tv-kd5:13.13.22":	"มหารงฺคมหานามา, ",
"pli-tv-kd5:13.13.23":	"วทฺธิกา จ ปฏิกฺขิปิ; ",
"pli-tv-kd5:13.13.24":	"ขลฺลกา ปุฏปาลิ จ, ",
"pli-tv-kd5:13.13.25":	"ตูลติตฺติรเมณฺฑชาฯ ",
"pli-tv-kd5:13.13.26":	"วิจฺฉิกา โมรจิตฺรา จ, ",
"pli-tv-kd5:13.13.27":	"สีหพฺยคฺฆา จ ทีปิกา; ",
"pli-tv-kd5:13.13.28":	"อชินุทฺทา มชฺชารี จ, ",
"pli-tv-kd5:13.13.29":	"กาฬลุวกปริกฺขฏาฯ ",
"pli-tv-kd5:13.13.30":	"ผลิตุปาหนา ขิลา, ",
"pli-tv-kd5:13.13.31":	"โธตขาณุขฏขฏา; ",
"pli-tv-kd5:13.13.32":	"ตาลเวฬุติณํ เจว, ",
"pli-tv-kd5:13.13.33":	"มุญฺชปพฺพชหินฺตาลาฯ ",
"pli-tv-kd5:13.13.34":	"กมลกมฺพลโสวณฺณา, ",
"pli-tv-kd5:13.13.35":	"รูปิกา มณิเวฬุริยา; ",
"pli-tv-kd5:13.13.36":	"ผลิกา กํสกาจา จ, ",
"pli-tv-kd5:13.13.37":	"ติปุสีสญฺจ ตมฺพกาฯ ",
"pli-tv-kd5:13.13.38":	"คาวี ยานํ คิลาโน จ, ",
"pli-tv-kd5:13.13.39":	"ปุริสายุตฺตสิวิกา; ",
"pli-tv-kd5:13.13.40":	"สยนานิ มหาจมฺมา, ",
"pli-tv-kd5:13.13.41":	"โคจมฺเมหิ จ ปาปโกฯ ",
"pli-tv-kd5:13.13.42":	"คิหีนํ จมฺมวทฺเธหิ, ",
"pli-tv-kd5:13.13.43":	"ปวิสนฺติ คิลายโน; ",
"pli-tv-kd5:13.13.44":	"มหากจฺจายโน โสโณ, ",
"pli-tv-kd5:13.13.45":	"สเรน อฏฺฐกวคฺคิกํฯ ",
"pli-tv-kd5:13.13.46":	"อุปสมฺปทํ ปญฺจหิ, ",
"pli-tv-kd5:13.13.47":	"คุณงฺคุณา ธุวสินา; ",
"pli-tv-kd5:13.13.48":	"จมฺมตฺถรณานุญฺญาสิ, ",
"pli-tv-kd5:13.13.49":	"น ตาว คณนูปคํ; ",
"pli-tv-kd5:13.13.50":	"อทาสิ เม วเร ปญฺจ, ",
"pli-tv-kd5:13.13.51":	"โสณตฺเถรสฺส นายโกติฯ ",
"pli-tv-kd5:13.13.52":	"อิมมฺหิ ขนฺธเก วตฺถูนิ เตสฏฺฐิฯ ",
"pli-tv-kd5:13.13.53":	"จมฺมกฺขนฺธโก นิฏฺฐิโตฯ "
}	
