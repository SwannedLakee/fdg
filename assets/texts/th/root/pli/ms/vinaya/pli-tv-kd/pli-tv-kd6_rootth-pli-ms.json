{	
"pli-tv-kd6:0.1":	"เถรวาท วินยปิฏก ",
"pli-tv-kd6:0.2":	"มหาวคฺค ",
"pli-tv-kd6:0.3":	"๖ฯ เภสชฺชกฺขนฺธก ",
"pli-tv-kd6:0.4":	"๑ฯ ปญฺจเภสชฺชกถา ",
"pli-tv-kd6:1.1.1":	"เตน สมเยน พุทฺโธ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
"pli-tv-kd6:1.1.2":	"เตน โข ปน สมเยน ภิกฺขูนํ สารทิเกน อาพาเธน ผุฏฺฐานํ ยาคุปิ ปีตา อุคฺคจฺฉติ, ภตฺตมฺปิ ภุตฺตํ อุคฺคจฺฉติฯ ",
"pli-tv-kd6:1.1.3":	"เต เตน กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตาฯ ",
"pli-tv-kd6:1.1.4":	"อทฺทสา โข ภควา เต ภิกฺขู กิเส ลูเข ทุพฺพณฺเณ อุปฺปณฺฑุปฺปณฺฑุกชาเต ธมนิสนฺถตคตฺเต, ทิสฺวาน อายสฺมนฺตํ อานนฺทํ อามนฺเตสิ—",
"pli-tv-kd6:1.1.5":	"“กึ นุ โข, อานนฺท, เอตรหิ ภิกฺขู กิสา, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตา”ติ? ",
"pli-tv-kd6:1.1.6":	"“เอตรหิ, ภนฺเต, ภิกฺขูนํ สารทิเกน อาพาเธน ผุฏฺฐานํ ยาคุปิ ปีตา อุคฺคจฺฉติ, ภตฺตมฺปิ ภุตฺตํ อุคฺคจฺฉติฯ ",
"pli-tv-kd6:1.1.7":	"เต เตน กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตา”ติฯ ",
"pli-tv-kd6:1.2.1":	"อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd6:1.2.2":	"“เอตรหิ โข ภิกฺขูนํ สารทิเกน อาพาเธน ผุฏฺฐานํ ยาคุปิ ปีตา อุคฺคจฺฉติ, ภตฺตมฺปิ ภุตฺตํ อุคฺคจฺฉติฯ ",
"pli-tv-kd6:1.2.3":	"เต เตน กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตาฯ ",
"pli-tv-kd6:1.2.4":	"กึ นุ โข อหํ ภิกฺขูนํ เภสชฺชํ อนุชาเนยฺยํ, ยํ เภสชฺชญฺเจว อสฺส เภสชฺชสมฺมตญฺจ โลกสฺส, อาหารตฺถญฺจ ผเรยฺย, น จ โอฬาริโก อาหาโร ปญฺญาเยยฺยา”ติ? ",
"pli-tv-kd6:1.2.5":	"อถ โข ภควโต เอตทโหสิ—",
"pli-tv-kd6:1.2.6":	"“อิมานิ โข ปญฺจ เภสชฺชานิ, เสยฺยถิทํ—",
"pli-tv-kd6:1.2.7":	"สปฺปิ, นวนีตํ, เตลํ, มธุ, ผาณิตํ; ",
"pli-tv-kd6:1.2.8":	"เภสชฺชานิ เจว เภสชฺชสมฺมตานิ จ โลกสฺส, อาหารตฺถญฺจ ผรนฺติ, น จ โอฬาริโก อาหาโร ปญฺญายติฯ ",
"pli-tv-kd6:1.2.9":	"ยนฺนูนาหํ ภิกฺขูนํ อิมานิ ปญฺจ เภสชฺชานิ อนุชาเนยฺยํ, กาเล ปฏิคฺคเหตฺวา กาเล ปริภุญฺชิตุนฺ”ติฯ ",
"pli-tv-kd6:1.3.1":	"อถ โข ภควา สายนฺหสมยํ ปฏิสลฺลานา วุฏฺฐิโต เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:1.3.2":	"“อิธ มยฺหํ, ภิกฺขเว, รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd6:1.3.3":	"‘เอตรหิ โข ภิกฺขูนํ สารทิเกน อาพาเธน ผุฏฺฐานํ ยาคุปิ ปีตา อุคฺคจฺฉติ, ภตฺตมฺปิ ภุตฺตํ อุคฺคจฺฉติฯ ",
"pli-tv-kd6:1.3.4":	"เต เตน กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตาฯ ",
"pli-tv-kd6:1.3.5":	"กึ นุ โข อหํ ภิกฺขูนํ เภสชฺชํ อนุชาเนยฺยํ, ยํ เภสชฺชญฺเจว อสฺส เภสชฺชสมฺมตญฺจ โลกสฺส, อาหารตฺถญฺจ ผเรยฺย, น จ โอฬาริโก อาหาโร ปญฺญาเยยฺยา’ติฯ ",
"pli-tv-kd6:1.3.6":	"ตสฺส มยฺหํ, ภิกฺขเว, เอตทโหสิ—",
"pli-tv-kd6:1.3.7":	"‘อิมานิ โข ปญฺจ เภสชฺชานิ, เสยฺยถิทํ—",
"pli-tv-kd6:1.3.8":	"สปฺปิ, นวนีตํ, เตลํ, มธุ, ผาณิตํ; ",
"pli-tv-kd6:1.3.9":	"เภสชฺชานิ เจว เภสชฺชสมฺมตานิ จ โลกสฺส, อาหารตฺถญฺจ ผรนฺติ, น จ โอฬาริโก อาหาโร ปญฺญายติฯ ",
"pli-tv-kd6:1.3.10":	"ยนฺนูนาหํ ภิกฺขูนํ อิมานิ ปญฺจ เภสชฺชานิ อนุชาเนยฺยํ, กาเล ปฏิคฺคเหตฺวา กาเล ปริภุญฺชิตุนฺ’ติฯ ",
"pli-tv-kd6:1.3.11":	"อนุชานามิ, ภิกฺขเว, ตานิ ปญฺจ เภสชฺชานิ กาเล ปฏิคฺคเหตฺวา กาเล ปริภุญฺชิตุนฺ”ติฯ ",
"pli-tv-kd6:1.4.1":	"เตน โข ปน สมเยน ภิกฺขู ตานิ ปญฺจ เภสชฺชานิ กาเล ปฏิคฺคเหตฺวา กาเล ปริภุญฺชนฺติฯ ",
"pli-tv-kd6:1.4.2":	"เตสํ ยานิปิ ตานิ ปากติกานิ ลูขานิ โภชนานิ ตานิปิ นจฺฉาเทนฺติ, ปเคว เสเนสิตานิฯ ",
"pli-tv-kd6:1.4.3":	"เต เตน เจว สารทิเกน อาพาเธน ผุฏฺฐา, อิมินา จ ภตฺตาจฺฉาทเกน, ตทุภเยน ภิโยฺยโส มตฺตาย กิสา โหนฺติ, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตาฯ ",
"pli-tv-kd6:1.4.4":	"อทฺทสา โข ภควา เต ภิกฺขู ภิโยฺยโส มตฺตาย กิเส ลูเข ทุพฺพณฺเณ อุปฺปณฺฑุปฺปณฺฑุกชาเต ธมนิสนฺถตคตฺเต, ทิสฺวาน อายสฺมนฺตํ อานนฺทํ อามนฺเตสิ—",
"pli-tv-kd6:1.4.5":	"“กึ นุ โข, อานนฺท, เอตรหิ ภิกฺขู ภิโยฺยโส มตฺตาย กิสา, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตา”ติ? ",
"pli-tv-kd6:1.5.1":	"“เอตรหิ, ภนฺเต, ภิกฺขู ตานิ จ ปญฺจ เภสชฺชานิ กาเล ปฏิคฺคเหตฺวา กาเล ปริภุญฺชนฺติฯ ",
"pli-tv-kd6:1.5.2":	"เตสํ ยานิปิ ตานิ ปากติกานิ ลูขานิ โภชนานิ ตานิปิ นจฺฉาเทนฺติ, ปเคว เสเนสิตานิฯ ",
"pli-tv-kd6:1.5.3":	"เต เตน เจว สารทิเกน อาพาเธน ผุฏฺฐา, อิมินา จ ภตฺตาจฺฉาทเกน, ตทุภเยน ภิโยฺยโส มตฺตาย กิสา, ลูขา, ทุพฺพณฺณา, อุปฺปณฺฑุปฺปณฺฑุกชาตา, ธมนิสนฺถตคตฺตา”ติฯ ",
"pli-tv-kd6:1.5.4":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:1.5.5":	"“อนุชานามิ, ภิกฺขเว, ตานิ ปญฺจ เภสชฺชานิ ปฏิคฺคเหตฺวา กาเลปิ วิกาเลปิ ปริภุญฺชิตุนฺ”ติฯ ",
"pli-tv-kd6:2.1.1":	"เตน โข ปน สมเยน คิลานานํ ภิกฺขูนํ วเสหิ เภสชฺเชหิ อตฺโถ โหติฯ ",
"pli-tv-kd6:2.1.2":	"ภควโต เอตมตฺถํ อาโรเจสุํฯ ",
"pli-tv-kd6:2.1.3":	"“อนุชานามิ, ภิกฺขเว, วสานิ เภสชฺชานิ—",
"pli-tv-kd6:2.1.4":	"อจฺฉวสํ, มจฺฉวสํ, สุสุกาวสํ, สูกรวสํ, คทฺรภวสํ—",
"pli-tv-kd6:2.1.5":	"กาเล ปฏิคฺคหิตํ กาเล นิปฺปกฺกํ กาเล สํสฏฺฐํ เตลปริโภเคน ปริภุญฺชิตุํฯ ",
"pli-tv-kd6:2.2.1":	"วิกาเล เจ, ภิกฺขเว, ปฏิคฺคหิตํ วิกาเล นิปฺปกฺกํ วิกาเล สํสฏฺฐํ, ตญฺเจ ปริภุญฺเชยฺย, อาปตฺติ ติณฺณํ ทุกฺกฏานํฯ ",
"pli-tv-kd6:2.2.2":	"กาเล เจ, ภิกฺขเว, ปฏิคฺคหิตํ วิกาเล นิปฺปกฺกํ วิกาเล สํสฏฺฐํ, ตญฺเจ ปริภุญฺเชยฺย, อาปตฺติ ทฺวินฺนํ ทุกฺกฏานํฯ ",
"pli-tv-kd6:2.2.3":	"กาเล เจ, ภิกฺขเว, ปฏิคฺคหิตํ กาเล นิปฺปกฺกํ วิกาเล สํสฏฺฐํ, ตญฺเจ ปริภุญฺเชยฺย, อาปตฺติ ทุกฺกฏสฺสฯ ",
"pli-tv-kd6:2.2.4":	"กาเล เจ, ภิกฺขเว, ปฏิคฺคหิตํ กาเล นิปฺปกฺกํ กาเล สํสฏฺฐํ, ตญฺเจ ปริภุญฺเชยฺย, อนาปตฺตี”ติฯ ",
"pli-tv-kd6:3.1.0":	"๒ฯ มูลาทิเภสชฺชกถา ",
"pli-tv-kd6:3.1.1":	"เตน โข ปน สมเยน คิลานานํ ภิกฺขูนํ มูเลหิ เภสชฺเชหิ อตฺโถ โหติฯ ",
"pli-tv-kd6:3.1.2":	"ภควโต เอตมตฺถํ อาโรเจสุํฯ ",
"pli-tv-kd6:3.1.3":	"“อนุชานามิ, ภิกฺขเว, มูลานิ เภสชฺชานิ—",
"pli-tv-kd6:3.1.4":	"หลิทฺทึ, สิงฺคิเวรํ, วจํ, วจตฺตํ, อติวิสํ, กฏุกโรหิณึ, อุสีรํ, ภทฺทมุตฺตกํ, ยานิ วา ปนญฺญานิปิ อตฺถิ มูลานิ เภสชฺชานิ, เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ, ตานิ—",
"pli-tv-kd6:3.1.5":	"ปฏิคฺคเหตฺวา ยาวชีวํ ปริหริตุํ; ",
"pli-tv-kd6:3.1.6":	"สติ ปจฺจเย ปริภุญฺชิตุํฯ ",
"pli-tv-kd6:3.1.7":	"อสติ ปจฺจเย ปริภุญฺชนฺตสฺส อาปตฺติ ทุกฺกฏสฺสา”ติฯ ",
"pli-tv-kd6:3.2.1":	"เตน โข ปน สมเยน คิลานานํ ภิกฺขูนํ มูเลหิ เภสชฺเชหิ ปิฏฺเฐหิ อตฺโถ โหติฯ ",
"pli-tv-kd6:3.2.2":	"ภควโต เอตมตฺถํ อาโรเจสุํฯ ",
"pli-tv-kd6:3.2.3":	"“อนุชานามิ, ภิกฺขเว, นิสทํ นิสทโปตกนฺ”ติฯ ",
"pli-tv-kd6:4.1.1":	"เตน โข ปน สมเยน คิลานานํ ภิกฺขูนํ กสาเวหิ เภสชฺเชหิ อตฺโถ โหติฯ ",
"pli-tv-kd6:4.1.2":	"ภควโต เอตมตฺถํ อาโรเจสุํฯ ",
"pli-tv-kd6:4.1.3":	"“อนุชานามิ, ภิกฺขเว, กสาวานิ เภสชฺชานิ—",
"pli-tv-kd6:4.1.4":	"นิมฺพกสาวํ, กุฏชกสาวํ, ปโฏลกสาวํ, ผคฺควกสาวํ, นตฺตมาลกสาวํ, ยานิ วา ปนญฺญานิปิ อตฺถิ กสาวานิ เภสชฺชานิ เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ, ตานิ—",
"pli-tv-kd6:4.1.5":	"ปฏิคฺคเหตฺวา ยาวชีวํ ปริหริตุํ; ",
"pli-tv-kd6:4.1.6":	"สติ ปจฺจเย ปริภุญฺชิตุํฯ ",
"pli-tv-kd6:4.1.7":	"อสติ ปจฺจเย ปริภุญฺชนฺตสฺส อาปตฺติ ทุกฺกฏสฺสา”ติฯ ",
"pli-tv-kd6:5.1.1":	"เตน โข ปน สมเยน คิลานานํ ภิกฺขูนํ ปณฺเณหิ เภสชฺเชหิ อตฺโถ โหติฯ ",
"pli-tv-kd6:5.1.2":	"ภควโต เอตมตฺถํ อาโรเจสุํฯ ",
"pli-tv-kd6:5.1.3":	"“อนุชานามิ, ภิกฺขเว, ปณฺณานิ เภสชฺชานิ—",
"pli-tv-kd6:5.1.4":	"นิมฺพปณฺณํ, กุฏชปณฺณํ, ปโฏลปณฺณํ, สุลสิปณฺณํ, กปฺปาสปณฺณํ, ยานิ วา ปนญฺญานิปิ อตฺถิ ปณฺณานิ เภสชฺชานิ, เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ … ",
"pli-tv-kd6:5.1.5":	"เป…ฯ ",
"pli-tv-kd6:6.1.1":	"เตน โข ปน สมเยน คิลานานํ ภิกฺขูนํ ผเลหิ เภสชฺเชหิ อตฺโถ โหติฯ ",
"pli-tv-kd6:6.1.2":	"ภควโต เอตมตฺถํ อาโรเจสุํฯ ",
"pli-tv-kd6:6.1.3":	"“อนุชานามิ, ภิกฺขเว, ผลานิ เภสชฺชานิ—",
"pli-tv-kd6:6.1.4":	"พิลงฺคํ, ปิปฺปลึ, มริจํ, หรีตกํ, วิภีตกํ, อามลกํ, โคฏฺฐผลํ, ยานิ วา ปนญฺญานิปิ อตฺถิ ผลานิ เภสชฺชานิ, เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ … ",
"pli-tv-kd6:6.1.5":	"เป…ฯ ",
"pli-tv-kd6:7.1.1":	"เตน โข ปน สมเยน คิลานานํ ภิกฺขูนํ ชตูหิ เภสชฺเชหิ อตฺโถ โหติฯ ",
"pli-tv-kd6:7.1.2":	"ภควโต เอตมตฺถํ อาโรเจสุํฯ ",
"pli-tv-kd6:7.1.3":	"“อนุชานามิ, ภิกฺขเว, ชตูนิ เภสชฺชานิ—",
"pli-tv-kd6:7.1.4":	"หิงฺคุํ, หิงฺคุชตุํ, หิงฺคุสิปาฏิกํ, ตกํ, ตกปตฺตึ, ตกปณฺณึ, สชฺชุลสํ, ยานิ วา ปนญฺญานิปิ อตฺถิ ชตูนิ เภสชฺชานิ, เนว ขาทนีเย ขาทนียตฺถํ ผรนฺติ … ",
"pli-tv-kd6:7.1.5":	"เป…ฯ ",
"pli-tv-kd6:8.1.1":	"เตน โข ปน สมเยน คิลานานํ ภิกฺขูนํ โลเณหิ เภสชฺเชหิ อตฺโถ โหติฯ ",
"pli-tv-kd6:8.1.2":	"ภควโต เอตมตฺถํ อาโรเจสุํฯ ",
"pli-tv-kd6:8.1.3":	"“อนุชานามิ, ภิกฺขเว, โลณานิ เภสชฺชานิ—",
"pli-tv-kd6:8.1.4":	"สามุทฺทํ, กาฬโลณํ, สินฺธวํ, อุพฺภิทํ, พิลํ, ยานิ วา ปนญฺญานิปิ อตฺถิ โลณานิ เภสชฺชานิ, เนว ขาทนีเย ขาทนียตฺถํ ผรนฺติ, น โภชนีเย โภชนียตฺถํ ผรนฺติ, ตานิ—",
"pli-tv-kd6:8.1.5":	"ปฏิคฺคเหตฺวา ยาวชีวํ ปริหริตุํ; ",
"pli-tv-kd6:8.1.6":	"สติ ปจฺจเย ปริภุญฺชิตุํฯ ",
"pli-tv-kd6:8.1.7":	"อสติ ปจฺจเย ปริภุญฺชนฺตสฺส อาปตฺติ ทุกฺกฏสฺสา”ติฯ ",
"pli-tv-kd6:9.1.1":	"เตน โข ปน สมเยน อายสฺมโต อานนฺทสฺส อุปชฺฌายสฺส อายสฺมโต เพลฏฺฐสีสสฺส ถุลฺลกจฺฉาพาโธ โหติฯ ",
"pli-tv-kd6:9.1.2":	"ตสฺส ลสิกาย จีวรานิ กาเย ลคฺคนฺติ, ตานิ ภิกฺขู อุทเกน เตเมตฺวา เตเมตฺวา อปกฑฺฒนฺติฯ ",
"pli-tv-kd6:9.1.3":	"อทฺทสา โข ภควา เสนาสนจาริกํ อาหิณฺฑนฺโต เต ภิกฺขู ตานิ จีวรานิ อุทเกน เตเมตฺวา เตเมตฺวา อปกฑฺฒนฺเต, ทิสฺวาน เยน เต ภิกฺขู เตนุปสงฺกมิ, อุปสงฺกมิตฺวา เต ภิกฺขู เอตทโวจ—",
"pli-tv-kd6:9.1.4":	"“กึ อิมสฺส, ภิกฺขเว, ภิกฺขุโน อาพาโธ”ติ? ",
"pli-tv-kd6:9.1.5":	"“อิมสฺส, ภนฺเต, อายสฺมโต ถุลฺลกจฺฉาพาโธ, ลสิกาย จีวรานิ กาเย ลคฺคนฺติ, ตานิ มยํ อุทเกน เตเมตฺวา เตเมตฺวา อปกฑฺฒามา”ติฯ ",
"pli-tv-kd6:9.2.1":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:9.2.2":	"“อนุชานามิ, ภิกฺขเว, ยสฺส กณฺฑุ วา, ปิฬกา วา, อสฺสาโว วา, ถุลฺลกจฺฉุ วา อาพาโธ, กาโย วา ทุคฺคนฺโธ, จุณฺณานิ เภสชฺชานิ; ",
"pli-tv-kd6:9.2.3":	"อคิลานสฺส ฉกณํ มตฺติกํ รชนนิปฺปกฺกํฯ ",
"pli-tv-kd6:9.2.4":	"อนุชานามิ, ภิกฺขเว, อุทุกฺขลํ มุสลนฺ”ติฯ ",
"pli-tv-kd6:10.1.1":	"เตน โข ปน สมเยน คิลานานํ ภิกฺขูนํ จุณฺเณหิ เภสชฺเชหิ จาลิเตหิ อตฺโถ โหติฯ ",
"pli-tv-kd6:10.1.2":	"ภควโต เอตมตฺถํ อาโรเจสุํฯ ",
"pli-tv-kd6:10.1.3":	"“อนุชานามิ, ภิกฺขเว, จุณฺณจาลินินฺ”ติฯ ",
"pli-tv-kd6:10.1.4":	"สเณฺหหิ อตฺโถ โหติฯ ",
"pli-tv-kd6:10.1.5":	"ภควโต เอตมตฺถํ อาโรเจสุํฯ ",
"pli-tv-kd6:10.1.6":	"“อนุชานามิ, ภิกฺขเว, ทุสฺสจาลินินฺ”ติฯ ",
"pli-tv-kd6:10.2.1":	"เตน โข ปน สมเยน อญฺญตรสฺส ภิกฺขุโน อมนุสฺสิกาพาโธ โหติฯ ",
"pli-tv-kd6:10.2.2":	"ตํ อาจริยุปชฺฌายา อุปฏฺฐหนฺตา นาสกฺขึสุ อโรคํ กาตุํฯ ",
"pli-tv-kd6:10.2.3":	"โส สูกรสูนํ คนฺตฺวา อามกมํสํ ขาทิ, อามกโลหิตํ ปิวิฯ ",
"pli-tv-kd6:10.2.4":	"ตสฺส โส อมนุสฺสิกาพาโธ ปฏิปฺปสฺสมฺภิฯ ",
"pli-tv-kd6:10.2.5":	"ภควโต เอตมตฺถํ อาโรเจสุํฯ ",
"pli-tv-kd6:10.2.6":	"“อนุชานามิ, ภิกฺขเว, อมนุสฺสิกาพาเธ อามกมํสํ อามกโลหิตนฺ”ติฯ ",
"pli-tv-kd6:11.1.1":	"เตน โข ปน สมเยน อญฺญตรสฺส ภิกฺขุโน จกฺขุโรคาพาโธ โหติฯ ",
"pli-tv-kd6:11.1.2":	"ตํ ภิกฺขู ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมนฺติฯ ",
"pli-tv-kd6:11.1.3":	"อทฺทสา โข ภควา เสนาสนจาริกํ อาหิณฺฑนฺโต เต ภิกฺขู ตํ ภิกฺขุํ ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมนฺเต, ทิสฺวาน เยน เต ภิกฺขู เตนุปสงฺกมิ, อุปสงฺกมิตฺวา เต ภิกฺขู เอตทโวจ—",
"pli-tv-kd6:11.1.4":	"“กึ อิมสฺส, ภิกฺขเว, ภิกฺขุโน อาพาโธ”ติ? ",
"pli-tv-kd6:11.2.1":	"“อิมสฺส, ภนฺเต, อายสฺมโต จกฺขุโรคาพาโธฯ ",
"pli-tv-kd6:11.2.2":	"อิมํ มยํ ปริคฺคเหตฺวา อุจฺจารมฺปิ ปสฺสาวมฺปิ นิกฺขาเมมา”ติฯ ",
"pli-tv-kd6:11.2.3":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:11.2.4":	"“อนุชานามิ, ภิกฺขเว, อญฺชนํ—",
"pli-tv-kd6:11.2.5":	"กาฬญฺชนํ, รสญฺชนํ, โสตญฺชนํ, เครุกํ, กปลฺลนฺ”ติฯ ",
"pli-tv-kd6:11.2.6":	"อญฺชนูปปิสเนหิ อตฺโถ โหติฯ ",
"pli-tv-kd6:11.2.7":	"ภควโต เอตมตฺถํ อาโรเจสุํฯ ",
"pli-tv-kd6:11.2.8":	"“อนุชานามิ, ภิกฺขเว, จนฺทนํ, ตครํ, กาฬานุสาริยํ, ตาลีสํ, ภทฺทมุตฺตกนฺ”ติฯ ",
"pli-tv-kd6:12.1.1":	"เตน โข ปน สมเยน ภิกฺขู ปิฏฺฐานิ อญฺชนานิ จรุเกสุปิ สราวเกสุปิ นิกฺขิปนฺติ; ",
"pli-tv-kd6:12.1.2":	"ติณจุณฺเณหิปิ ปํสุเกหิปิ โอกิริยนฺติฯ ",
"pli-tv-kd6:12.1.3":	"ภควโต เอตมตฺถํ อาโรเจสุํฯ ",
"pli-tv-kd6:12.1.4":	"“อนุชานามิ, ภิกฺขเว, อญฺชนินฺ”ติฯ ",
"pli-tv-kd6:12.1.5":	"เตน โข ปน สมเยน ฉพฺพคฺคิยา ภิกฺขู อุจฺจาวจา อญฺชนิโย ธาเรนฺติ—",
"pli-tv-kd6:12.1.6":	"โสวณฺณมยํ, รูปิยมยํฯ ",
"pli-tv-kd6:12.1.7":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:12.1.8":	"“เสยฺยถาปิ คิหี กามโภคิโน”ติฯ ",
"pli-tv-kd6:12.1.9":	"ภควโต เอตมตฺถํ อาโรเจสุํฯ ",
"pli-tv-kd6:12.1.10":	"“น, ภิกฺขเว, อุจฺจาวจา อญฺชนี ธาเรตพฺพาฯ ",
"pli-tv-kd6:12.1.11":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd6:12.1.12":	"อนุชานามิ, ภิกฺขเว, อฏฺฐิมยํ, ทนฺตมยํ, วิสาณมยํ, นฬมยํ, เวฬุมยํ, กฏฺฐมยํ, ชตุมยํ, ผลมยํ, โลหมยํ, สงฺขนาภิมยนฺ”ติฯ ",
"pli-tv-kd6:12.2.1":	"เตน โข ปน สมเยน อญฺชนิโย อปารุตา โหนฺติ, ติณจุณฺเณหิปิ ปํสุเกหิปิ โอกิริยนฺติฯ ",
"pli-tv-kd6:12.2.2":	"ภควโต เอตมตฺถํ อาโรเจสุํฯ ",
"pli-tv-kd6:12.2.3":	"“อนุชานามิ, ภิกฺขเว, อปิธานนฺติฯ ",
"pli-tv-kd6:12.2.4":	"อปิธานํ นิปตติฯ ",
"pli-tv-kd6:12.2.5":	"ภควโต เอตมตฺถํ อาโรเจสุํฯ ",
"pli-tv-kd6:12.2.6":	"“อนุชานามิ, ภิกฺขเว, สุตฺตเกน พนฺธิตฺวา อญฺชนิยา พนฺธิตุนฺ”ติฯ ",
"pli-tv-kd6:12.2.7":	"อญฺชนี ผลติฯ ",
"pli-tv-kd6:12.2.8":	"ภควโต เอตมตฺถํ อาโรเจสุํฯ ",
"pli-tv-kd6:12.2.9":	"“อนุชานามิ, ภิกฺขเว, สุตฺตเกน สิพฺเพตุนฺ”ติฯ ",
"pli-tv-kd6:12.3.1":	"เตน โข ปน สมเยน ภิกฺขู องฺคุลิยา อญฺชนฺติ, อกฺขีนิ ทุกฺขานิ โหนฺติฯ ",
"pli-tv-kd6:12.3.2":	"ภควโต เอตมตฺถํ อาโรเจสุํฯ ",
"pli-tv-kd6:12.3.3":	"“อนุชานามิ, ภิกฺขเว, อญฺชนิสลากนฺ”ติฯ ",
"pli-tv-kd6:12.3.4":	"เตน โข ปน สมเยน ฉพฺพคฺคิยา ภิกฺขู อุจฺจาวจา อญฺชนิสลากาโย ธาเรนฺติ—",
"pli-tv-kd6:12.3.5":	"โสวณฺณมยํ รูปิยมยํฯ ",
"pli-tv-kd6:12.3.6":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:12.3.7":	"“เสยฺยถาปิ คิหี กามโภคิโน”ติฯ ",
"pli-tv-kd6:12.3.8":	"ภควโต เอตมตฺถํ อาโรเจสุํฯ ",
"pli-tv-kd6:12.3.9":	"“น, ภิกฺขเว, อุจฺจาวจา อญฺชนิสลากา ธาเรตพฺพาฯ ",
"pli-tv-kd6:12.3.10":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd6:12.3.11":	"อนุชานามิ, ภิกฺขเว, อฏฺฐิมยํ …เป… สงฺขนาภิมยนฺ”ติฯ ",
"pli-tv-kd6:12.4.1":	"เตน โข ปน สมเยน อญฺชนิสลากา ภูมิยํ ปติตา ผรุสา โหติฯ ",
"pli-tv-kd6:12.4.2":	"ภควโต เอตมตฺถํ อาโรเจสุํฯ ",
"pli-tv-kd6:12.4.3":	"“อนุชานามิ, ภิกฺขเว, สลากฐานิยนฺ”ติฯ ",
"pli-tv-kd6:12.4.4":	"เตน โข ปน สมเยน ภิกฺขู อญฺชนิมฺปิ อญฺชนิสลากมฺปิ หตฺเถน ปริหรนฺติฯ ",
"pli-tv-kd6:12.4.5":	"ภควโต เอตมตฺถํ อาโรเจสุํฯ ",
"pli-tv-kd6:12.4.6":	"“อนุชานามิ, ภิกฺขเว, อญฺชนิตฺถวิกนฺ”ติฯ ",
"pli-tv-kd6:12.4.7":	"อํสพทฺธโก น โหติฯ ",
"pli-tv-kd6:12.4.8":	"ภควโต เอตมตฺถํ อาโรเจสุํฯ ",
"pli-tv-kd6:12.4.9":	"“อนุชานามิ, ภิกฺขเว, อํสพทฺธกํ พนฺธนสุตฺตกนฺ”ติฯ ",
"pli-tv-kd6:13.1.1":	"เตน โข ปน สมเยน อายสฺมโต ปิลินฺทวจฺฉสฺส สีสาภิตาโป โหติฯ ",
"pli-tv-kd6:13.1.2":	"ภควโต เอตมตฺถํ อาโรเจสุํฯ ",
"pli-tv-kd6:13.1.3":	"“อนุชานามิ, ภิกฺขเว, มุทฺธนิ เตลกนฺ”ติฯ ",
"pli-tv-kd6:13.1.4":	"นกฺขมนิโย โหติฯ ",
"pli-tv-kd6:13.1.5":	"ภควโต เอตมตฺถํ อาโรเจสุํฯ ",
"pli-tv-kd6:13.1.6":	"“อนุชานามิ, ภิกฺขเว, นตฺถุกมฺมนฺ”ติฯ ",
"pli-tv-kd6:13.1.7":	"นตฺถุ คลติฯ ",
"pli-tv-kd6:13.1.8":	"ภควโต เอตมตฺถํ อาโรเจสุํฯ ",
"pli-tv-kd6:13.1.9":	"“อนุชานามิ, ภิกฺขเว, นตฺถุกรณินฺ”ติฯ ",
"pli-tv-kd6:13.1.10":	"เตน โข ปน สมเยน ฉพฺพคฺคิยา ภิกฺขู อุจฺจาวจา นตฺถุกรณิโย ธาเรนฺติ—",
"pli-tv-kd6:13.1.11":	"โสวณฺณมยํ รูปิยมยํฯ ",
"pli-tv-kd6:13.1.12":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:13.1.13":	"“เสยฺยถาปิ คิหี กามโภคิโน”ติฯ ",
"pli-tv-kd6:13.1.14":	"ภควโต เอตมตฺถํ อาโรเจสุํฯ ",
"pli-tv-kd6:13.1.15":	"“น, ภิกฺขเว, อุจฺจาวจา นตฺถุกรณี ธาเรตพฺพาฯ ",
"pli-tv-kd6:13.1.16":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd6:13.1.17":	"อนุชานามิ, ภิกฺขเว, อฏฺฐิมยํ …เป… ",
"pli-tv-kd6:13.1.18":	"สงฺขนาภิมยนฺ”ติฯ ",
"pli-tv-kd6:13.2.1":	"นตฺถุํ วิสมํ อาสิญฺจนฺติฯ ",
"pli-tv-kd6:13.2.2":	"ภควโต เอตมตฺถํ อาโรเจสุํฯ ",
"pli-tv-kd6:13.2.3":	"“อนุชานามิ, ภิกฺขเว, ยมกนตฺถุกรณินฺ”ติฯ ",
"pli-tv-kd6:13.2.4":	"นกฺขมนิโย โหติฯ ",
"pli-tv-kd6:13.2.5":	"ภควโต เอตมตฺถํ อาโรเจสุํฯ ",
"pli-tv-kd6:13.2.6":	"“อนุชานามิ, ภิกฺขเว, ธูมํ ปาตุนฺ”ติฯ ",
"pli-tv-kd6:13.2.7":	"ตญฺเญว วฏฺฏึ อาลิมฺเปตฺวา ปิวนฺติ, กณฺโฐ ทหติฯ ",
"pli-tv-kd6:13.2.8":	"ภควโต เอตมตฺถํ อาโรเจสุํฯ ",
"pli-tv-kd6:13.2.9":	"“อนุชานามิ, ภิกฺขเว, ธูมเนตฺตนฺ”ติฯ ",
"pli-tv-kd6:13.2.10":	"เตน โข ปน สมเยน ฉพฺพคฺคิยา ภิกฺขู อุจฺจาวจานิ ธูมเนตฺตานิ ธาเรนฺติ—",
"pli-tv-kd6:13.2.11":	"โสวณฺณมยํ รูปิยมยํฯ ",
"pli-tv-kd6:13.2.12":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:13.2.13":	"“เสยฺยถาปิ คิหี กามโภคิโน”ติฯ ",
"pli-tv-kd6:13.2.14":	"ภควโต เอตมตฺถํ อาโรเจสุํฯ ",
"pli-tv-kd6:13.2.15":	"“น, ภิกฺขเว, อุจฺจาวจานิ ธูมเนตฺตานิ ธาเรตพฺพานิฯ ",
"pli-tv-kd6:13.2.16":	"โย ธาเรยฺย, อาปตฺติ ทุกฺกฏสฺสฯ ",
"pli-tv-kd6:13.2.17":	"อนุชานามิ, ภิกฺขเว, อฏฺฐิมยํ …เป… สงฺขนาภิมยนฺ”ติฯ ",
"pli-tv-kd6:13.2.18":	"เตน โข ปน สมเยน ธูมเนตฺตานิ อปารุตานิ โหนฺติ, ปาณกา ปวิสนฺติฯ ",
"pli-tv-kd6:13.2.19":	"ภควโต เอตมตฺถํ อาโรเจสุํฯ ",
"pli-tv-kd6:13.2.20":	"“อนุชานามิ, ภิกฺขเว, อปิธานนฺ”ติฯ ",
"pli-tv-kd6:13.2.21":	"เตน โข ปน สมเยน ภิกฺขู ธูมเนตฺตานิ หตฺเถน ปริหรนฺติฯ ",
"pli-tv-kd6:13.2.22":	"ภควโต เอตมตฺถํ อาโรเจสุํฯ ",
"pli-tv-kd6:13.2.23":	"“อนุชานามิ, ภิกฺขเว, ธูมเนตฺตถวิกนฺ”ติฯ ",
"pli-tv-kd6:13.2.24":	"เอกโต ฆํสิยนฺติฯ ",
"pli-tv-kd6:13.2.25":	"ภควโต เอตมตฺถํ อาโรเจสุํฯ ",
"pli-tv-kd6:13.2.26":	"“อนุชานามิ, ภิกฺขเว, ยมกถวิกนฺ”ติฯ ",
"pli-tv-kd6:13.2.27":	"อํสพทฺธโก น โหติฯ ",
"pli-tv-kd6:13.2.28":	"ภควโต เอตมตฺถํ อาโรเจสุํฯ ",
"pli-tv-kd6:13.2.29":	"“อนุชานามิ, ภิกฺขเว, อํสพทฺธกํ พนฺธนสุตฺตกนฺ”ติฯ ",
"pli-tv-kd6:14.1.1":	"เตน โข ปน สมเยน อายสฺมโต ปิลินฺทวจฺฉสฺส วาตาพาโธ โหติฯ ",
"pli-tv-kd6:14.1.2":	"เวชฺชา เอวมาหํสุ—",
"pli-tv-kd6:14.1.3":	"“เตลํ ปจิตพฺพนฺ”ติฯ ",
"pli-tv-kd6:14.1.4":	"ภควโต เอตมตฺถํ อาโรเจสุํฯ ",
"pli-tv-kd6:14.1.5":	"“อนุชานามิ, ภิกฺขเว, เตลปากนฺ”ติฯ ",
"pli-tv-kd6:14.1.6":	"ตสฺมึ โข ปน เตลปาเก มชฺชํ ปกฺขิปิตพฺพํ โหติฯ ",
"pli-tv-kd6:14.1.7":	"ภควโต เอตมตฺถํ อาโรเจสุํฯ ",
"pli-tv-kd6:14.1.8":	"“อนุชานามิ, ภิกฺขเว, เตลปาเก มชฺชํ ปกฺขิปิตุนฺ”ติฯ ",
"pli-tv-kd6:14.1.9":	"เตน โข ปน สมเยน ฉพฺพคฺคิยา ภิกฺขู อติปกฺขิตฺตมชฺชานิ เตลานิ ปจนฺติ, ตานิ ปิวิตฺวา มชฺชนฺติฯ ",
"pli-tv-kd6:14.1.10":	"ภควโต เอตมตฺถํ อาโรเจสุํฯ ",
"pli-tv-kd6:14.1.11":	"“น, ภิกฺขเว, อติปกฺขิตฺตมชฺชํ เตลํ ปาตพฺพํฯ ",
"pli-tv-kd6:14.1.12":	"โย ปิเวยฺย, ยถาธมฺโม กาเรตพฺโพฯ ",
"pli-tv-kd6:14.1.13":	"อนุชานามิ, ภิกฺขเว, ยสฺมึ เตลปาเก มชฺชสฺส น วณฺโณ น คนฺโธ น รโส ปญฺญายติ, เอวรูปํ มชฺชปกฺขิตฺตํ เตลํ ปาตุนฺ”ติฯ ",
"pli-tv-kd6:14.2.1":	"เตน โข ปน สมเยน ภิกฺขูนํ พหุํ อติปกฺขิตฺตมชฺชํ เตลํ ปกฺกํ โหติฯ ",
"pli-tv-kd6:14.2.2":	"อถ โข ภิกฺขูนํ เอตทโหสิ—“กถํ นุ โข อติปกฺขิตฺตมชฺเช เตเล ปฏิปชฺชิตพฺพนฺ”ติ? ",
"pli-tv-kd6:14.2.3":	"ภควโต เอตมตฺถํ อาโรเจสุํฯ ",
"pli-tv-kd6:14.2.4":	"“อนุชานามิ, ภิกฺขเว, อพฺภญฺชนํ อธิฏฺฐาตุนฺ”ติฯ ",
"pli-tv-kd6:14.2.5":	"เตน โข ปน สมเยน อายสฺมโต ปิลินฺทวจฺฉสฺส พหุตรํ เตลํ ปกฺกํ โหติ, เตลภาชนํ น วิชฺชติฯ ",
"pli-tv-kd6:14.2.6":	"ภควโต เอตมตฺถํ อาโรเจสุํฯ ",
"pli-tv-kd6:14.2.7":	"“อนุชานามิ, ภิกฺขเว, ตีณิ ตุมฺพานิ—",
"pli-tv-kd6:14.2.8":	"โลหตุมฺพํ, กฏฺฐตุมฺพํ, ผลตุมฺพนฺ”ติฯ ",
"pli-tv-kd6:14.3.1":	"เตน โข ปน สมเยน อายสฺมโต ปิลินฺทวจฺฉสฺส องฺควาโต โหติฯ ",
"pli-tv-kd6:14.3.2":	"ภควโต เอตมตฺถํ อาโรเจสุํฯ ",
"pli-tv-kd6:14.3.3":	"“อนุชานามิ, ภิกฺขเว, เสทกมฺมนฺ”ติฯ ",
"pli-tv-kd6:14.3.4":	"นกฺขมนิโย โหติฯ ",
"pli-tv-kd6:14.3.5":	"ภควโต เอตมตฺถํ อาโรเจสุํฯ ",
"pli-tv-kd6:14.3.6":	"“อนุชานามิ, ภิกฺขเว, สมฺภารเสทนฺ”ติฯ ",
"pli-tv-kd6:14.3.7":	"นกฺขมนิโย โหติฯ ",
"pli-tv-kd6:14.3.8":	"ภควโต เอตมตฺถํ อาโรเจสุํฯ ",
"pli-tv-kd6:14.3.9":	"“อนุชานามิ, ภิกฺขเว, มหาเสทนฺ”ติฯ ",
"pli-tv-kd6:14.3.10":	"นกฺขมนิโย โหติฯ ",
"pli-tv-kd6:14.3.11":	"ภควโต เอตมตฺถํ อาโรเจสุํฯ ",
"pli-tv-kd6:14.3.12":	"“อนุชานามิ, ภิกฺขเว, ภงฺโคทกนฺ”ติฯ ",
"pli-tv-kd6:14.3.13":	"นกฺขมนิโย โหติฯ ",
"pli-tv-kd6:14.3.14":	"ภควโต เอตมตฺถํ อาโรเจสุํฯ ",
"pli-tv-kd6:14.3.15":	"“อนุชานามิ, ภิกฺขเว, อุทกโกฏฺฐกนฺ”ติฯ ",
"pli-tv-kd6:14.4.1":	"เตน โข ปน สมเยน อายสฺมโต ปิลินฺทวจฺฉสฺส ปพฺพวาโต โหติฯ ",
"pli-tv-kd6:14.4.2":	"ภควโต เอตมตฺถํ อาโรเจสุํฯ ",
"pli-tv-kd6:14.4.3":	"“อนุชานามิ, ภิกฺขเว, โลหิตํ โมเจตุนฺ”ติฯ ",
"pli-tv-kd6:14.4.4":	"นกฺขมนิโย โหติฯ ",
"pli-tv-kd6:14.4.5":	"ภควโต เอตมตฺถํ อาโรเจสุํฯ ",
"pli-tv-kd6:14.4.6":	"“อนุชานามิ, ภิกฺขเว, โลหิตํ โมเจตฺวา วิสาเณน คาเหตุนฺ”ติฯ ",
"pli-tv-kd6:14.4.7":	"เตน โข ปน สมเยน อายสฺมโต ปิลินฺทวจฺฉสฺส ปาทา ผลิตา โหนฺติฯ ",
"pli-tv-kd6:14.4.8":	"ภควโต เอตมตฺถํ อาโรเจสุํฯ ",
"pli-tv-kd6:14.4.9":	"“อนุชานามิ, ภิกฺขเว, ปาทพฺภญฺชนนฺ”ติฯ ",
"pli-tv-kd6:14.4.10":	"นกฺขมนิโย โหติฯ ",
"pli-tv-kd6:14.4.11":	"ภควโต เอตมตฺถํ อาโรเจสุํฯ ",
"pli-tv-kd6:14.4.12":	"“อนุชานามิ, ภิกฺขเว, ปชฺชํ อภิสงฺขริตุนฺ”ติฯ ",
"pli-tv-kd6:14.4.13":	"เตน โข ปน สมเยน อญฺญตรสฺส ภิกฺขุโน คณฺฑาพาโธ โหติฯ ",
"pli-tv-kd6:14.4.14":	"ภควโต เอตมตฺถํ อาโรเจสุํฯ ",
"pli-tv-kd6:14.4.15":	"“อนุชานามิ, ภิกฺขเว, สตฺถกมฺมนฺ”ติฯ ",
"pli-tv-kd6:14.4.16":	"กสาโวทเกน อตฺโถ โหติฯ ",
"pli-tv-kd6:14.4.17":	"ภควโต เอตมตฺถํ อาโรเจสุํฯ ",
"pli-tv-kd6:14.4.18":	"“อนุชานามิ, ภิกฺขเว, กสาโวทกนฺ”ติฯ ",
"pli-tv-kd6:14.4.19":	"ติลกกฺเกน อตฺโถ โหติฯ ",
"pli-tv-kd6:14.4.20":	"ภควโต เอตมตฺถํ อาโรเจสุํฯ ",
"pli-tv-kd6:14.4.21":	"“อนุชานามิ, ภิกฺขเว, ติลกกฺกนฺ”ติฯ ",
"pli-tv-kd6:14.5.1":	"กพฬิกาย อตฺโถ โหติฯ ",
"pli-tv-kd6:14.5.2":	"ภควโต เอตมตฺถํ อาโรเจสุํฯ ",
"pli-tv-kd6:14.5.3":	"“อนุชานามิ, ภิกฺขเว, กพฬิกนฺ”ติฯ ",
"pli-tv-kd6:14.5.4":	"วณพนฺธนโจเฬน อตฺโถ โหติฯ ",
"pli-tv-kd6:14.5.5":	"ภควโต เอตมตฺถํ อาโรเจสุํฯ ",
"pli-tv-kd6:14.5.6":	"“อนุชานามิ, ภิกฺขเว, วณพนฺธนโจฬนฺ”ติฯ ",
"pli-tv-kd6:14.5.7":	"วโณ กณฺฑุวติฯ ",
"pli-tv-kd6:14.5.8":	"ภควโต เอตมตฺถํ อาโรเจสุํฯ ",
"pli-tv-kd6:14.5.9":	"“อนุชานามิ, ภิกฺขเว, สาสปกุฏฺเฏน โผสิตุนฺ”ติฯ ",
"pli-tv-kd6:14.5.10":	"วโณ กิลิชฺชิตฺถฯ ",
"pli-tv-kd6:14.5.11":	"ภควโต เอตมตฺถํ อาโรเจสุํฯ ",
"pli-tv-kd6:14.5.12":	"“อนุชานามิ, ภิกฺขเว, ธูมํ กาตุนฺ”ติฯ ",
"pli-tv-kd6:14.5.13":	"วฑฺฒมํสํ วุฏฺฐาติฯ ",
"pli-tv-kd6:14.5.14":	"ภควโต เอตมตฺถํ อาโรเจสุํฯ ",
"pli-tv-kd6:14.5.15":	"“อนุชานามิ, ภิกฺขเว, โลณสกฺขริกาย ฉินฺทิตุนฺ”ติฯ ",
"pli-tv-kd6:14.5.16":	"วโณ น รุหติฯ ",
"pli-tv-kd6:14.5.17":	"ภควโต เอตมตฺถํ อาโรเจสุํฯ ",
"pli-tv-kd6:14.5.18":	"“อนุชานามิ, ภิกฺขเว, วณเตลนฺ”ติฯ ",
"pli-tv-kd6:14.5.19":	"เตลํ คลติฯ ",
"pli-tv-kd6:14.5.20":	"ภควโต เอตมตฺถํ อาโรเจสุํฯ ",
"pli-tv-kd6:14.5.21":	"“อนุชานามิ, ภิกฺขเว, วิกาสิกํ สพฺพํ วณปฏิกมฺมนฺ”ติฯ ",
"pli-tv-kd6:14.6.1":	"เตน โข ปน สมเยน อญฺญตโร ภิกฺขุ อหินา ทฏฺโฐ โหติฯ ",
"pli-tv-kd6:14.6.2":	"ภควโต เอตมตฺถํ อาโรเจสุํฯ ",
"pli-tv-kd6:14.6.3":	"“อนุชานามิ, ภิกฺขเว, จตฺตาริ มหาวิกฏานิ ทาตุํ—",
"pli-tv-kd6:14.6.4":	"คูถํ, มุตฺตํ, ฉาริกํ, มตฺติกนฺ”ติฯ ",
"pli-tv-kd6:14.6.5":	"อถ โข ภิกฺขูนํ เอตทโหสิ—",
"pli-tv-kd6:14.6.6":	"“อปฺปฏิคฺคหิตานิ นุ โข อุทาหุ ปฏิคฺคเหตพฺพานี”ติฯ ",
"pli-tv-kd6:14.6.7":	"ภควโต เอตมตฺถํ อาโรเจสุํฯ ",
"pli-tv-kd6:14.6.8":	"“อนุชานามิ, ภิกฺขเว, สติ กปฺปิยการเก ปฏิคฺคหาเปตุํ, อสติ กปฺปิยการเก สามํ คเหตฺวา ปริภุญฺชิตุนฺ”ติฯ ",
"pli-tv-kd6:14.6.9":	"เตน โข ปน สมเยน อญฺญตเรน ภิกฺขุนา วิสํ ปีตํ โหติฯ ",
"pli-tv-kd6:14.6.10":	"ภควโต เอตมตฺถํ อาโรเจสุํฯ ",
"pli-tv-kd6:14.6.11":	"“อนุชานามิ, ภิกฺขเว, คูถํ ปาเยตุนฺ”ติฯ ",
"pli-tv-kd6:14.6.12":	"อถ โข ภิกฺขูนํ เอตทโหสิ—",
"pli-tv-kd6:14.6.13":	"“อปฺปฏิคฺคหิตํ นุ โข อุทาหุ ปฏิคฺคเหตพฺโพ”ติ? ",
"pli-tv-kd6:14.6.14":	"ภควโต เอตมตฺถํ อาโรเจสุํฯ ",
"pli-tv-kd6:14.6.15":	"“อนุชานามิ, ภิกฺขเว, ยํ กโรนฺโต ปฏิคฺคณฺหาติ, เสฺวว ปฏิคฺคโห กโต, น ปุน ปฏิคฺคเหตพฺโพ”ติฯ ",
"pli-tv-kd6:14.7.1":	"เตน โข ปน สมเยน อญฺญตรสฺส ภิกฺขุโน ฆรทินฺนกาพาโธ โหติฯ ",
"pli-tv-kd6:14.7.2":	"ภควโต เอตมตฺถํ อาโรเจสุํฯ ",
"pli-tv-kd6:14.7.3":	"“อนุชานามิ, ภิกฺขเว, สีตาโลฬึ ปาเยตุนฺ”ติฯ ",
"pli-tv-kd6:14.7.4":	"เตน โข ปน สมเยน อญฺญตโร ภิกฺขุ ทุฏฺฐคหณิโก โหติฯ ",
"pli-tv-kd6:14.7.5":	"ภควโต เอตมตฺถํ อาโรเจสุํฯ ",
"pli-tv-kd6:14.7.6":	"“อนุชานามิ, ภิกฺขเว, อามิสขารํ ปาเยตุนฺ”ติฯ ",
"pli-tv-kd6:14.7.7":	"เตน โข ปน สมเยน อญฺญตรสฺส ภิกฺขุโน ปณฺฑุโรคาพาโธ โหติฯ ",
"pli-tv-kd6:14.7.8":	"ภควโต เอตมตฺถํ อาโรเจสุํฯ ",
"pli-tv-kd6:14.7.9":	"“อนุชานามิ, ภิกฺขเว, มุตฺตหรีตกํ ปาเยตุนฺ”ติฯ ",
"pli-tv-kd6:14.7.10":	"เตน โข ปน สมเยน อญฺญตรสฺส ภิกฺขุโน ฉวิโทสาพาโธ โหติฯ ",
"pli-tv-kd6:14.7.11":	"ภควโต เอตมตฺถํ อาโรเจสุํฯ ",
"pli-tv-kd6:14.7.12":	"“อนุชานามิ, ภิกฺขเว, คนฺธาเลปํ กาตุนฺ”ติฯ ",
"pli-tv-kd6:14.7.13":	"เตน โข ปน สมเยน อญฺญตโร ภิกฺขุ อภิสนฺนกาโย โหติฯ ",
"pli-tv-kd6:14.7.14":	"ภควโต เอตมตฺถํ อาโรเจสุํฯ ",
"pli-tv-kd6:14.7.15":	"“อนุชานามิ, ภิกฺขเว, วิเรจนํ ปาตุนฺ”ติฯ ",
"pli-tv-kd6:14.7.16":	"อจฺฉกญฺชิยา อตฺโถ โหติฯ ",
"pli-tv-kd6:14.7.17":	"ภควโต เอตมตฺถํ อาโรเจสุํฯ ",
"pli-tv-kd6:14.7.18":	"“อนุชานามิ, ภิกฺขเว, อจฺฉกญฺชินฺ”ติฯ ",
"pli-tv-kd6:14.7.19":	"อกฏยูเสน อตฺโถ โหติฯ ",
"pli-tv-kd6:14.7.20":	"ภควโต เอตมตฺถํ อาโรเจสุํฯ ",
"pli-tv-kd6:14.7.21":	"“อนุชานามิ, ภิกฺขเว, อกฏยูสนฺ”ติฯ ",
"pli-tv-kd6:14.7.22":	"กฏากเฏน อตฺโถ โหติฯ ",
"pli-tv-kd6:14.7.23":	"ภควโต เอตมตฺถํ อาโรเจสุํฯ ",
"pli-tv-kd6:14.7.24":	"“อนุชานามิ, ภิกฺขเว, กฏากฏนฺ”ติฯ ",
"pli-tv-kd6:14.7.25":	"ปฏิจฺฉาทนีเยน อตฺโถ โหติฯ ",
"pli-tv-kd6:14.7.26":	"ภควโต เอตมตฺถํ อาโรเจสุํฯ ",
"pli-tv-kd6:14.7.27":	"“อนุชานามิ, ภิกฺขเว, ปฏิจฺฉาทนียนฺ”ติฯ ",
"pli-tv-kd6:15.1.0":	"๓ฯ ปิลินฺทวจฺฉวตฺถุ ",
"pli-tv-kd6:15.1.1":	"เตน โข ปน สมเยน อายสฺมา ปิลินฺทวจฺโฉ ราชคเห ปพฺภารํ โสธาเปติ เลณํ กตฺตุกาโมฯ ",
"pli-tv-kd6:15.1.2":	"อถ โข ราชา มาคโธ เสนิโย พิมฺพิสาโร เยนายสฺมา ปิลินฺทวจฺโฉ เตนุปสงฺกมิ, อุปสงฺกมิตฺวา อายสฺมนฺตํ ปิลินฺทวจฺฉํ อภิวาเทตฺวา เอกมนฺตํ นิสีทิฯ ",
"pli-tv-kd6:15.1.3":	"เอกมนฺตํ นิสินฺโน โข ราชา มาคโธ เสนิโย พิมฺพิสาโร อายสฺมนฺตํ ปิลินฺทวจฺฉํ เอตทโวจ—",
"pli-tv-kd6:15.1.4":	"“กึ, ภนฺเต, เถโร การาเปตี”ติ? ",
"pli-tv-kd6:15.1.5":	"“ปพฺภารํ, มหาราช, โสธาเปมิ, เลณํ กตฺตุกาโม”ติฯ ",
"pli-tv-kd6:15.1.6":	"“อตฺโถ, ภนฺเต, อยฺยสฺส อารามิเกนา”ติ? ",
"pli-tv-kd6:15.1.7":	"“น โข, มหาราช, ภควตา อารามิโก อนุญฺญาโต”ติฯ ",
"pli-tv-kd6:15.1.8":	"“เตน หิ, ภนฺเต, ภควนฺตํ ปฏิปุจฺฉิตฺวา มม อาโรเจยฺยาถา”ติฯ ",
"pli-tv-kd6:15.1.9":	"“เอวํ, มหาราชา”ติ โข อายสฺมา ปิลินฺทวจฺโฉ รญฺโญ มาคธสฺส เสนิยสฺส พิมฺพิสารสฺส ปจฺจโสฺสสิฯ ",
"pli-tv-kd6:15.2.1":	"อถ โข อายสฺมา ปิลินฺทวจฺโฉ ราชานํ มาคธํ เสนิยํ พิมฺพิสารํ ธมฺมิยา กถาย สนฺทเสฺสสิ, สมาทเปสิ, สมุตฺเตเชสิ, สมฺปหํเสสิฯ ",
"pli-tv-kd6:15.2.2":	"อถ โข ราชา มาคโธ เสนิโย พิมฺพิสาโร อายสฺมตา ปิลินฺทวจฺเฉน ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต อุฏฺฐายาสนา อายสฺมนฺตํ ปิลินฺทวจฺฉํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd6:15.2.3":	"อถ โข อายสฺมา ปิลินฺทวจฺโฉ ภควโต สนฺติเก ทูตํ ปาเหสิ—",
"pli-tv-kd6:15.2.4":	"“ราชา, ภนฺเต, มาคโธ เสนิโย พิมฺพิสาโร อารามิกํ ทาตุกาโมฯ ",
"pli-tv-kd6:15.2.5":	"กถํ นุ โข, ภนฺเต, มยา ปฏิปชฺชิตพฺพนฺ”ติ? ",
"pli-tv-kd6:15.2.6":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:15.2.7":	"“อนุชานามิ, ภิกฺขเว, อารามิกนฺ”ติฯ ",
"pli-tv-kd6:15.3.1":	"ทุติยมฺปิ โข ราชา มาคโธ เสนิโย พิมฺพิสาโร เยนายสฺมา ปิลินฺทวจฺโฉ เตนุปสงฺกมิ; อุปสงฺกมิตฺวา อายสฺมนฺตํ ปิลินฺทวจฺฉํ อภิวาเทตฺวา เอกมนฺตํ นิสีทิฯ ",
"pli-tv-kd6:15.3.2":	"เอกมนฺตํ นิสินฺโน โข ราชา มาคโธ เสนิโย พิมฺพิสาโร อายสฺมนฺตํ ปิลินฺทวจฺฉํ เอตทโวจ—",
"pli-tv-kd6:15.3.3":	"“อนุญฺญาโต, ภนฺเต, ภควตา อารามิโก”ติ? ",
"pli-tv-kd6:15.3.4":	"“เอวํ, มหาราชา”ติฯ ",
"pli-tv-kd6:15.3.5":	"“เตน หิ, ภนฺเต, อยฺยสฺส อารามิกํ ทมฺมี”ติฯ ",
"pli-tv-kd6:15.3.6":	"อถ โข ราชา มาคโธ เสนิโย พิมฺพิสาโร อายสฺมโต ปิลินฺทวจฺฉสฺส อารามิกํ ปฏิสฺสุตฺวา, วิสฺสริตฺวา, จิเรน สตึ ปฏิลภิตฺวา, อญฺญตรํ สพฺพตฺถกํ มหามตฺตํ อามนฺเตสิ—",
"pli-tv-kd6:15.3.7":	"“โย มยา, ภเณ, อยฺยสฺส อารามิโก ปฏิสฺสุโต, ทินฺโน โส อารามิโก”ติ? ",
"pli-tv-kd6:15.3.8":	"“น โข, เทว, อยฺยสฺส อารามิโก ทินฺโน”ติฯ ",
"pli-tv-kd6:15.3.9":	"“กีว จิรํ นุ โข, ภเณ, อิโต หิ ตํ โหตี”ติ? ",
"pli-tv-kd6:15.4.1":	"อถ โข โส มหามตฺโต รตฺติโย คเณตฺวา ราชานํ มาคธํ เสนิยํ พิมฺพิสารํ เอตทโวจ—",
"pli-tv-kd6:15.4.2":	"“ปญฺจ, เทว, รตฺติสตานี”ติฯ ",
"pli-tv-kd6:15.4.3":	"“เตน หิ, ภเณ, อยฺยสฺส ปญฺจ อารามิกสตานิ เทหี”ติฯ ",
"pli-tv-kd6:15.4.4":	"“เอวํ, เทวา”ติ ",
"pli-tv-kd6:15.4.5":	"โข โส มหามตฺโต รญฺโญ มาคธสฺส เสนิยสฺส พิมฺพิสารสฺส ปฏิสฺสุตฺวา อายสฺมโต ปิลินฺทวจฺฉสฺส ปญฺจ อารามิกสตานิ ปาทาสิ, ปาฏิเยกฺโก คาโม นิวิสิฯ ",
"pli-tv-kd6:15.4.6":	"“อารามิกคามโก”ติปิ นํ อาหํสุ, “ปิลินฺทคามโก”ติปิ นํ อาหํสุฯ ",
"pli-tv-kd6:15.4.7":	"เตน โข ปน สมเยน อายสฺมา ปิลินฺทวจฺโฉ ตสฺมึ คามเก กุลูปโก โหติฯ ",
"pli-tv-kd6:15.4.8":	"อถ โข อายสฺมา ปิลินฺทวจฺโฉ ปุพฺพณฺหสมยํ นิวาเสตฺวา ปตฺตจีวรมาทาย ปิลินฺทคามํ ปิณฺฑาย ปาวิสิฯ ",
"pli-tv-kd6:15.5.1":	"เตน โข ปน สมเยน ตสฺมึ คามเก อุสฺสโว โหติฯ ",
"pli-tv-kd6:15.5.2":	"ทารกา อลงฺกตา มาลากิตา กีฬนฺติฯ ",
"pli-tv-kd6:15.5.3":	"อถ โข อายสฺมา ปิลินฺทวจฺโฉ ปิลินฺทคามเก สปทานํ ปิณฺฑาย จรมาโน เยน อญฺญตรสฺส อารามิกสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
"pli-tv-kd6:15.5.4":	"เตน โข ปน สมเยน ตสฺสา อารามิกินิยา ธีตา อญฺเญ ทารเก อลงฺกเต มาลากิเต ปสฺสิตฺวา โรทติ—",
"pli-tv-kd6:15.5.5":	"“มาลํ เม เทถ, อลงฺการํ เม เทถา”ติฯ ",
"pli-tv-kd6:15.5.6":	"อถ โข อายสฺมา ปิลินฺทวจฺโฉ ตํ อารามิกินึ เอตทโวจ—",
"pli-tv-kd6:15.5.7":	"“กิสฺสายํ ทาริกา โรทตี”ติ? ",
"pli-tv-kd6:15.5.8":	"“อยํ, ภนฺเต, ทาริกา อญฺเญ ทารเก อลงฺกเต มาลากิเต ปสฺสิตฺวา โรทติ—",
"pli-tv-kd6:15.5.9":	"‘มาลํ เม เทถ, อลงฺการํ เม เทถา’ติฯ ",
"pli-tv-kd6:15.5.10":	"กุโต อมฺหากํ ทุคฺคตานํ มาลา, กุโต อลงฺกาโร”ติ? ",
"pli-tv-kd6:15.6.1":	"อถ โข อายสฺมา ปิลินฺทวจฺโฉ อญฺญตรํ ติณณฺฑุปกํ คเหตฺวา ตํ อารามิกินึ เอตทโวจ—",
"pli-tv-kd6:15.6.2":	"“หนฺทิมํ ติณณฺฑุปกํ ตสฺสา ทาริกาย สีเส ปฏิมุญฺจา”ติฯ ",
"pli-tv-kd6:15.6.3":	"อถ โข สา อารามิกินี ตํ ติณณฺฑุปกํ คเหตฺวา ตสฺสา ทาริกาย สีเส ปฏิมุญฺจิฯ ",
"pli-tv-kd6:15.6.4":	"สา อโหสิ สุวณฺณมาลา อภิรูปา, ทสฺสนียา, ปาสาทิกา; ",
"pli-tv-kd6:15.6.5":	"นตฺถิ ตาทิสา รญฺโญปิ อนฺเตปุเร สุวณฺณมาลาฯ ",
"pli-tv-kd6:15.6.6":	"มนุสฺสา รญฺโญ มาคธสฺส เสนิยสฺส พิมฺพิสารสฺส อาโรเจสุํ—",
"pli-tv-kd6:15.6.7":	"“อมุกสฺส, เทว, อารามิกสฺส ฆเร สุวณฺณมาลา อภิรูปา, ทสฺสนียา, ปาสาทิกา; ",
"pli-tv-kd6:15.6.8":	"นตฺถิ ตาทิสา เทวสฺสปิ อนฺเตปุเร สุวณฺณมาลา; ",
"pli-tv-kd6:15.6.9":	"กุโต ตสฺส ทุคฺคตสฺส? ",
"pli-tv-kd6:15.6.10":	"นิสฺสํสยํ โจริกาย อาภตา”ติฯ ",
"pli-tv-kd6:15.6.11":	"อถ โข ราชา มาคโธ เสนิโย พิมฺพิสาโร ตํ อารามิกกุลํ พนฺธาเปสิฯ ",
"pli-tv-kd6:15.7.1":	"ทุติยมฺปิ โข อายสฺมา ปิลินฺทวจฺโฉ ปุพฺพณฺหสมยํ นิวาเสตฺวา ปตฺตจีวรมาทาย ปิลินฺทคามํ ปิณฺฑาย ปาวิสิฯ ",
"pli-tv-kd6:15.7.2":	"ปิลินฺทคามเก สปทานํ ปิณฺฑาย จรมาโน เยน ตสฺส อารามิกสฺส นิเวสนํ เตนุปสงฺกมิ, อุปสงฺกมิตฺวา ปฏิวิสฺสเก ปุจฺฉิ—",
"pli-tv-kd6:15.7.3":	"“กหํ อิมํ อารามิกกุลํ คตนฺ”ติ? ",
"pli-tv-kd6:15.7.4":	"“เอติสฺสา, ภนฺเต, สุวณฺณมาลาย การณา รญฺญา พนฺธาปิตนฺ”ติฯ ",
"pli-tv-kd6:15.7.5":	"อถ โข อายสฺมา ปิลินฺทวจฺโฉ เยน รญฺโญ มาคธสฺส เสนิยสฺส พิมฺพิสารสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิฯ ",
"pli-tv-kd6:15.7.6":	"อถ โข ราชา มาคโธ เสนิโย พิมฺพิสาโร เยนายสฺมา ปิลินฺทวจฺโฉ เตนุปสงฺกมิ, อุปสงฺกมิตฺวา อายสฺมนฺตํ ปิลินฺทวจฺฉํ อภิวาเทตฺวา เอกมนฺตํ นิสีทิฯ ",
"pli-tv-kd6:15.7.7":	"เอกมนฺตํ นิสินฺนํ โข ราชานํ มาคธํ เสนิยํ พิมฺพิสารํ อายสฺมา ปิลินฺทวจฺโฉ เอตทโวจ—",
"pli-tv-kd6:15.8.1":	"“กิสฺส, มหาราช, อารามิกกุลํ พนฺธาปิตนฺ”ติ? ",
"pli-tv-kd6:15.8.2":	"“ตสฺส, ภนฺเต, อารามิกสฺส ฆเร สุวณฺณมาลา อภิรูปา, ทสฺสนียา, ปาสาทิกา; ",
"pli-tv-kd6:15.8.3":	"นตฺถิ ตาทิสา อมฺหากมฺปิ อนฺเตปุเร สุวณฺณมาลา; ",
"pli-tv-kd6:15.8.4":	"กุโต ตสฺส ทุคฺคตสฺส? ",
"pli-tv-kd6:15.8.5":	"นิสฺสํสยํ โจริกาย อาภตา”ติฯ ",
"pli-tv-kd6:15.8.6":	"อถ โข อายสฺมา ปิลินฺทวจฺโฉ รญฺโญ มาคธสฺส เสนิยสฺส พิมฺพิสารสฺส ปาสาทํ สุวณฺณนฺติ อธิมุจฺจิ; ",
"pli-tv-kd6:15.8.7":	"โส อโหสิ สพฺพโสวณฺณมโยฯ ",
"pli-tv-kd6:15.8.8":	"“อิทํ ปน เต, มหาราช, ตาว พหุํ สุวณฺณํ กุโต”ติ? ",
"pli-tv-kd6:15.8.9":	"“อญฺญาตํ, ภนฺเต, อยฺยเสฺสเวโส อิทฺธานุภาโว”ติ ตํ อารามิกกุลํ มุญฺจาเปสิฯ ",
"pli-tv-kd6:15.9.1":	"มนุสฺสา—",
"pli-tv-kd6:15.9.2":	"“อเยฺยน กิร ปิลินฺทวจฺเฉน สราชิกาย ปริสาย อุตฺตริ มนุสฺสธมฺมํ อิทฺธิปาฏิหาริยํ ทสฺสิตนฺ”ติ—",
"pli-tv-kd6:15.9.3":	"อตฺตมนา อภิปฺปสนฺนา อายสฺมโต ปิลินฺทวจฺฉสฺส ปญฺจ เภสชฺชานิ อภิหรึสุ, เสยฺยถิทํ—",
"pli-tv-kd6:15.9.4":	"สปฺปึ, นวนีตํ, เตลํ, มธุํ, ผาณิตํฯ ",
"pli-tv-kd6:15.9.5":	"ปกติยาปิ จ อายสฺมา ปิลินฺทวจฺโฉ ลาภี โหติ ปญฺจนฺนํ เภสชฺชานํ; ",
"pli-tv-kd6:15.9.6":	"ลทฺธํ ลทฺธํ ปริสาย วิสฺสชฺเชติฯ ",
"pli-tv-kd6:15.9.7":	"ปริสา จสฺส โหติ พาหุลฺลิกา; ",
"pli-tv-kd6:15.9.8":	"ลทฺธํ ลทฺธํ โกลมฺเพปิ, ฆเฏปิ, ปูเรตฺวา ปฏิสาเมติ; ",
"pli-tv-kd6:15.9.9":	"ปริสฺสาวนานิปิ, ถวิกาโยปิ, ปูเรตฺวา วาตปาเนสุ ลคฺเคติฯ ",
"pli-tv-kd6:15.9.10":	"ตานิ โอลีนวิลีนานิ ติฏฺฐนฺติฯ ",
"pli-tv-kd6:15.9.11":	"อุนฺทูเรหิปิ วิหารา โอกิณฺณวิกิณฺณา โหนฺติฯ ",
"pli-tv-kd6:15.9.12":	"มนุสฺสา วิหารจาริกํ อาหิณฺฑนฺตา ปสฺสิตฺวา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:15.9.13":	"“อนฺโตโกฏฺฐาคาริกา อิเม สมณา สกฺยปุตฺติยา, เสยฺยถาปิ ราชา มาคโธ เสนิโย พิมฺพิสาโร”ติฯ ",
"pli-tv-kd6:15.10.1":	"อโสฺสสุํ โข ภิกฺขู เตสํ มนุสฺสานํ อุชฺฌายนฺตานํ ขิยฺยนฺตานํ วิปาเจนฺตานํฯ ",
"pli-tv-kd6:15.10.2":	"เย เต ภิกฺขู อปฺปิจฺฉา, เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:15.10.3":	"“กถญฺหิ นาม ภิกฺขู เอวรูปาย พาหุลฺลาย เจเตสฺสนฺตี”ติฯ ",
"pli-tv-kd6:15.10.4":	"อถ โข เต ภิกฺขู เต อเนกปริยาเยน วิครหิตฺวา ภควโต เอตมตฺถํ อาโรเจสุํ …เป… ",
"pli-tv-kd6:15.10.5":	"“สจฺจํ กิร, ภิกฺขเว, ภิกฺขู เอวรูปาย พาหุลฺลาย เจเตนฺตี”ติ? ",
"pli-tv-kd6:15.10.6":	"“สจฺจํ, ภควา”ติ …เป… ",
"pli-tv-kd6:15.10.7":	"วิครหิตฺวา ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:15.10.8":	"“ยานิ โข ปน ตานิ คิลานานํ ภิกฺขูนํ ปฏิสายนียานิ เภสชฺชานิ, เสยฺยถิทํ—สปฺปิ, นวนีตํ, เตลํ, มธุ, ผาณิตํ, ตานิ ปฏิคฺคเหตฺวา สตฺตาหปรมํ สนฺนิธิการกํ ปริภุญฺชิตพฺพานิฯ ตํ อติกฺกามยโต ยถาธมฺโม กาเรตพฺโพ”ติฯ ",
"pli-tv-kd6:15.10.9":	"เภสชฺชานุญฺญาตภาณวาโร นิฏฺฐิโต ปฐโมฯ ",
"pli-tv-kd6:16.1.0":	"๔ฯ คุฬาทิอนุชานน ",
"pli-tv-kd6:16.1.1":	"อถ โข ภควา สาวตฺถิยํ ยถาภิรนฺตํ วิหริตฺวา เยน ราชคหํ เตน จาริกํ ปกฺกามิฯ ",
"pli-tv-kd6:16.1.2":	"อทฺทสา โข อายสฺมา กงฺขาเรวโต อนฺตรามคฺเค คุฬกรณํ, โอกฺกมิตฺวา คุเฬ ปิฏฺฐมฺปิ ฉาริกมฺปิ ปกฺขิปนฺเต, ทิสฺวาน—",
"pli-tv-kd6:16.1.3":	"“อกปฺปิโย คุโฬ สามิโส, น กปฺปติ คุโฬ วิกาเล ปริภุญฺชิตุนฺ”ติ—",
"pli-tv-kd6:16.1.4":	"กุกฺกุจฺจายนฺโต สปริโส คุฬํ น ปริภุญฺชติฯ ",
"pli-tv-kd6:16.1.5":	"เยปิสฺส โสตพฺพํ มญฺญนฺติ, เตปิ คุฬํ น ปริภุญฺชนฺติฯ ",
"pli-tv-kd6:16.1.6":	"ภควโต เอตมตฺถํ อาโรเจสุํฯ ",
"pli-tv-kd6:16.1.7":	"“กิมตฺถาย, ภิกฺขเว, คุเฬ ปิฏฺฐมฺปิ ฉาริกมฺปิ ปกฺขิปนฺตี”ติ? ",
"pli-tv-kd6:16.1.8":	"“ถทฺธตฺถาย, ภควา”ติฯ ",
"pli-tv-kd6:16.1.9":	"“สเจ, ภิกฺขเว, ถทฺธตฺถาย คุเฬ ปิฏฺฐมฺปิ ฉาริกมฺปิ ปกฺขิปนฺติ, โส จ คุโฬเตฺวว สงฺขํ คจฺฉติฯ ",
"pli-tv-kd6:16.1.10":	"อนุชานามิ, ภิกฺขเว, ยถาสุขํ คุฬํ ปริภุญฺชิตุนฺ”ติฯ ",
"pli-tv-kd6:16.2.1":	"อทฺทสา โข อายสฺมา กงฺขาเรวโต อนฺตรามคฺเค วจฺเจ มุคฺคํ ชาตํ, ปสฺสิตฺวา—",
"pli-tv-kd6:16.2.2":	"“อกปฺปิยา มุคฺคา; ",
"pli-tv-kd6:16.2.3":	"ปกฺกาปิ มุคฺคา ชายนฺตี”ติ—",
"pli-tv-kd6:16.2.4":	"กุกฺกุจฺจายนฺโต สปริโส มุคฺคํ น ปริภุญฺชติฯ ",
"pli-tv-kd6:16.2.5":	"เยปิสฺส โสตพฺพํ มญฺญนฺติ, เตปิ มุคฺคํ น ปริภุญฺชนฺติฯ ",
"pli-tv-kd6:16.2.6":	"ภควโต เอตมตฺถํ อาโรเจสุํฯ ",
"pli-tv-kd6:16.2.7":	"“สเจ, ภิกฺขเว, ปกฺกาปิ มุคฺคา ชายนฺติ, อนุชานามิ, ภิกฺขเว, ยถาสุขํ มุคฺคํ ปริภุญฺชิตุนฺ”ติฯ ",
"pli-tv-kd6:16.3.1":	"เตน โข ปน สมเยน อญฺญตรสฺส ภิกฺขุโน อุทรวาตาพาโธ โหติฯ ",
"pli-tv-kd6:16.3.2":	"โส โลณโสวีรกํ อปายิฯ ",
"pli-tv-kd6:16.3.3":	"ตสฺส โส อุทรวาตาพาโธ ปฏิปฺปสฺสมฺภิฯ ",
"pli-tv-kd6:16.3.4":	"ภควโต เอตมตฺถํ อาโรเจสุํฯ ",
"pli-tv-kd6:16.3.5":	"“อนุชานามิ, ภิกฺขเว, คิลานสฺส โลณโสวีรกํ; ",
"pli-tv-kd6:16.3.6":	"อคิลานสฺส อุทกสมฺภินฺนํ ปานปริโภเคน ปริภุญฺชิตุนฺ”ติฯ ",
"pli-tv-kd6:17.1.0":	"๕ฯ อนฺโตวุฏฺฐาทิปฏิกฺเขปกถา ",
"pli-tv-kd6:17.1.1":	"อถ โข ภควา อนุปุพฺเพน จาริกํ จรมาโน เยน ราชคหํ ตทวสริฯ ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
"pli-tv-kd6:17.1.2":	"เตน โข ปน สมเยน ภควโต อุทรวาตาพาโธ โหติฯ ",
"pli-tv-kd6:17.1.3":	"อถ โข อายสฺมา อานนฺโท—“ปุพฺเพปิ ภควโต อุทรวาตาพาโธ เตกฏุลยาคุยา ผาสุ โหตี”ติ—",
"pli-tv-kd6:17.1.4":	"สามํ ติลมฺปิ, ตณฺฑุลมฺปิ, มุคฺคมฺปิ วิญฺญาเปตฺวา, อนฺโต วาเสตฺวา, อนฺโต สามํ ปจิตฺวา ภควโต อุปนาเมสิ—",
"pli-tv-kd6:17.1.5":	"“ปิวตุ ภควา เตกฏุลยาคุนฺ”ติฯ ",
"pli-tv-kd6:17.2.1":	"ชานนฺตาปิ ตถาคตา ปุจฺฉนฺติ, ชานนฺตาปิ น ปุจฺฉนฺติ; ",
"pli-tv-kd6:17.2.2":	"กาลํ วิทิตฺวา ปุจฺฉนฺติ, กาลํ วิทิตฺวา น ปุจฺฉนฺติ; ",
"pli-tv-kd6:17.2.3":	"อตฺถสํหิตํ ตถาคตา ปุจฺฉนฺติ, โน อนตฺถสํหิตํฯ ",
"pli-tv-kd6:17.2.4":	"อนตฺถสํหิเต เสตุฆาโต ตถาคตานํฯ ",
"pli-tv-kd6:17.2.5":	"ทฺวีหิ อากาเรหิ พุทฺธา ภควนฺโต ภิกฺขู ปฏิปุจฺฉนฺติ— “ธมฺมํ วา เทเสสฺสาม, สาวกานํ วา สิกฺขาปทํ ปญฺญเปสฺสามา”ติฯ ",
"pli-tv-kd6:17.2.6":	"อถ โข ภควา อายสฺมนฺตํ อานนฺทํ อามนฺเตสิ—“กุตายํ, อานนฺท, ยาคู”ติ? ",
"pli-tv-kd6:17.2.7":	"อถ โข อายสฺมา อานนฺโท ภควโต เอตมตฺถํ อาโรเจสิฯ ",
"pli-tv-kd6:17.3.1":	"วิครหิ พุทฺโธ ภควา—",
"pli-tv-kd6:17.3.2":	"“อนนุจฺฉวิกํ, อานนฺท, อนนุโลมิกํ, อปฺปติรูปํ, อสฺสามณกํ, อกปฺปิยํ, อกรณียํฯ ",
"pli-tv-kd6:17.3.3":	"กถญฺหิ นาม ตฺวํ, อานนฺท, เอวรูปาย พาหุลฺลาย เจเตสฺสสิฯ ",
"pli-tv-kd6:17.3.4":	"ยทปิ, อานนฺท, อนฺโต วุฏฺฐํ ตทปิ อกปฺปิยํ; ",
"pli-tv-kd6:17.3.5":	"ยทปิ อนฺโต ปกฺกํ, ตทปิ อกปฺปิยํ; ",
"pli-tv-kd6:17.3.6":	"ยทปิ สามํ ปกฺกํ, ตทปิ อกปฺปิยํฯ ",
"pli-tv-kd6:17.3.7":	"เนตํ, อานนฺท, อปฺปสนฺนานํ วา ปสาทาย …เป… ",
"pli-tv-kd6:17.3.8":	"วิครหิตฺวา ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:17.3.9":	"“น, ภิกฺขเว, อนฺโต วุฏฺฐํ, อนฺโต ปกฺกํ, สามํ ปกฺกํ ปริภุญฺชิตพฺพํฯ ",
"pli-tv-kd6:17.3.10":	"โย ปริภุญฺเชยฺย, อาปตฺติ ทุกฺกฏสฺสฯ ",
"pli-tv-kd6:17.4.1":	"อนฺโต เจ, ภิกฺขเว, วุฏฺฐํ, อนฺโต ปกฺกํ, สามํ ปกฺกํ ตญฺเจ ปริภุญฺเชยฺย, อาปตฺติ ติณฺณํ ทุกฺกฏานํฯ ",
"pli-tv-kd6:17.4.2":	"อนฺโต เจ, ภิกฺขเว, วุฏฺฐํ, อนฺโต ปกฺกํ, อญฺเญหิ ปกฺกํ, ตญฺเจ ปริภุญฺเชยฺย, อาปตฺติ ทฺวินฺนํ ทุกฺกฏานํฯ ",
"pli-tv-kd6:17.4.3":	"อนฺโต เจ, ภิกฺขเว, วุฏฺฐํ, พหิ ปกฺกํ, สามํ ปกฺกํ, ตญฺเจ ปริภุญฺเชยฺย, อาปตฺติ ทฺวินฺนํ ทุกฺกฏานํฯ ",
"pli-tv-kd6:17.5.1":	"พหิ เจ, ภิกฺขเว, วุฏฺฐํ, อนฺโต ปกฺกํ, สามํ ปกฺกํ, ตญฺเจ ปริภุญฺเชยฺย, อาปตฺติ ทฺวินฺนํ ทุกฺกฏานํฯ ",
"pli-tv-kd6:17.5.2":	"อนฺโต เจ, ภิกฺขเว, วุฏฺฐํ, พหิ ปกฺกํ, อญฺเญหิ ปกฺกํ, ตญฺเจ ปริภุญฺเชยฺย, อาปตฺติ ทุกฺกฏสฺสฯ ",
"pli-tv-kd6:17.5.3":	"พหิ เจ, ภิกฺขเว, วุฏฺฐํ, อนฺโต ปกฺกํ, อญฺเญหิ ปกฺกํ, ตญฺเจ ปริภุญฺเชยฺย, อาปตฺติ ทุกฺกฏสฺสฯ ",
"pli-tv-kd6:17.5.4":	"พหิ เจ, ภิกฺขเว, วุฏฺฐํ, พหิ ปกฺกํ, สามํ ปกฺกํ, ตญฺเจ ปริภุญฺเชยฺย, อาปตฺติ ทุกฺกฏสฺสฯ ",
"pli-tv-kd6:17.5.5":	"พหิ เจ, ภิกฺขเว, วุฏฺฐํ, พหิ ปกฺกํ, อญฺเญหิ ปกฺกํ, ตญฺเจ ปริภุญฺเชยฺย, อนาปตฺตี”ติฯ ",
"pli-tv-kd6:17.6.1":	"เตน โข ปน สมเยน ภิกฺขู—",
"pli-tv-kd6:17.6.2":	"“ภควตา สามํปาโก ปฏิกฺขิตฺโต”ติ—",
"pli-tv-kd6:17.6.3":	"ปุน ปาเก กุกฺกุจฺจายนฺติฯ ",
"pli-tv-kd6:17.6.4":	"ภควโต เอตมตฺถํ อาโรเจสุํฯ ",
"pli-tv-kd6:17.6.5":	"“อนุชานามิ, ภิกฺขเว, ปุน ปากํ ปจิตุนฺ”ติฯ ",
"pli-tv-kd6:17.7.1":	"เตน โข ปน สมเยน ราชคหํ ทุพฺภิกฺขํ โหติฯ ",
"pli-tv-kd6:17.7.2":	"มนุสฺสา โลณมฺปิ, เตลมฺปิ, ตณฺฑุลมฺปิ, ขาทนียมฺปิ อารามํ อาหรนฺติฯ ",
"pli-tv-kd6:17.7.3":	"ตานิ ภิกฺขู พหิ วาเสนฺติ; ",
"pli-tv-kd6:17.7.4":	"อุกฺกปิณฺฑกาปิ ขาทนฺติ, โจราปิ หรนฺติฯ ",
"pli-tv-kd6:17.7.5":	"ภควโต เอตมตฺถํ อาโรเจสุํฯ ",
"pli-tv-kd6:17.7.6":	"“อนุชานามิ, ภิกฺขเว, อนฺโต วาเสตุนฺ”ติฯ ",
"pli-tv-kd6:17.7.7":	"อนฺโต วาเสตฺวา พหิ ปาเจนฺติฯ ",
"pli-tv-kd6:17.7.8":	"ทมกา ปริวาเรนฺติฯ ",
"pli-tv-kd6:17.7.9":	"ภิกฺขู อวิสฺสฏฺฐา ปริภุญฺชนฺติฯ ",
"pli-tv-kd6:17.7.10":	"ภควโต เอตมตฺถํ อาโรเจสุํฯ ",
"pli-tv-kd6:17.7.11":	"“อนุชานามิ, ภิกฺขเว, อนฺโต ปจิตุนฺ”ติฯ ",
"pli-tv-kd6:17.7.12":	"ทุพฺภิกฺเข กปฺปิยการกา พหุตรํ หรนฺติ, อปฺปตรํ ภิกฺขูนํ เทนฺติฯ ",
"pli-tv-kd6:17.7.13":	"ภควโต เอตมตฺถํ อาโรเจสุํฯ ",
"pli-tv-kd6:17.7.14":	"“อนุชานามิ, ภิกฺขเว, สามํ ปจิตุํฯ ",
"pli-tv-kd6:17.7.15":	"อนุชานามิ, ภิกฺขเว, อนฺโต วุฏฺฐํ, อนฺโต ปกฺกํ, สามํ ปกฺกนฺ”ติฯ ",
"pli-tv-kd6:17.8.0":	"๖ฯ อุคฺคหิตปฏิคฺคหณ ",
"pli-tv-kd6:17.8.1":	"เตน โข ปน สมเยน สมฺพหุลา ภิกฺขู กาสีสุ วสฺสํวุฏฺฐา ราชคหํ คจฺฉนฺตา ภควนฺตํ ทสฺสนาย อนฺตรามคฺเค น ลภึสุ ลูขสฺส วา ปณีตสฺส วา โภชนสฺส ยาวทตฺถํ ปาริปูรึ; ",
"pli-tv-kd6:17.8.2":	"พหุญฺจ ผลขาทนียํ อโหสิ; ",
"pli-tv-kd6:17.8.3":	"กปฺปิยการโก จ น อโหสิฯ ",
"pli-tv-kd6:17.8.4":	"อถ โข เต ภิกฺขู กิลนฺตรูปา เยน ราชคหํ เวฬุวนํ กลนฺทกนิวาโป, เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd6:17.8.5":	"อาจิณฺณํ โข ปเนตํ พุทฺธานํ ภควนฺตานํ อาคนฺตุเกหิ ภิกฺขูหิ สทฺธึ ปฏิสมฺโมทิตุํฯ ",
"pli-tv-kd6:17.8.6":	"อถ โข ภควา เต ภิกฺขู เอตทโวจ—",
"pli-tv-kd6:17.8.7":	"“กจฺจิ, ภิกฺขเว, ขมนียํ, กจฺจิ ยาปนียํ, ",
"pli-tv-kd6:17.8.8":	"กจฺจิตฺถ อปฺปกิลมเถน อทฺธานํ อาคตา; ",
"pli-tv-kd6:17.8.9":	"กุโต จ ตุเมฺห, ภิกฺขเว, อาคจฺฉถา”ติ? ",
"pli-tv-kd6:17.9.1":	"“ขมนียํ, ภควา, ยาปนียํ, ภควาฯ ",
"pli-tv-kd6:17.9.2":	"อิธ มยํ, ภนฺเต, กาสีสุ วสฺสํวุฏฺฐา ราชคหํ อาคจฺฉนฺตา ภควนฺตํ ทสฺสนาย อนฺตรามคฺเค น ลภิมฺหา ลูขสฺส วา ปณีตสฺส วา โภชนสฺส ยาวทตฺถํ ปาริปูรึ; ",
"pli-tv-kd6:17.9.3":	"พหุญฺจ ผลขาทนียํ อโหสิ; ",
"pli-tv-kd6:17.9.4":	"กปฺปิยการโก จ น อโหสิ; ",
"pli-tv-kd6:17.9.5":	"เตน มยํ กิลนฺตรูปา อทฺธานํ อาคตา”ติฯ ",
"pli-tv-kd6:17.9.6":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:17.9.7":	"“อนุชานามิ, ภิกฺขเว, ยตฺถ ผลขาทนียํ ปสฺสติ, กปฺปิยการโก จ น โหติ, สามํ คเหตฺวา, หริตฺวา, กปฺปิยการเก ปสฺสิตฺวา, ภูมิยํ นิกฺขิปิตฺวา, ปฏิคฺคหาเปตฺวา ปริภุญฺชิตุํฯ ",
"pli-tv-kd6:17.9.8":	"อนุชานามิ, ภิกฺขเว, อุคฺคหิตํ ปฏิคฺคหิตุนฺ”ติฯ ",
"pli-tv-kd6:18.1.1":	"เตน โข ปน สมเยน อญฺญตรสฺส พฺราหฺมณสฺส นวา จ ติลา นวญฺจ มธุ อุปฺปนฺนา โหนฺติฯ ",
"pli-tv-kd6:18.1.2":	"อถ โข ตสฺส พฺราหฺมณสฺส เอตทโหสิ—",
"pli-tv-kd6:18.1.3":	"“ยนฺนูนาหํ นเว จ ติเล นวญฺจ มธุํ พุทฺธปฺปมุขสฺส ภิกฺขุสงฺฆสฺส ทเทยฺยนฺ”ติฯ ",
"pli-tv-kd6:18.1.4":	"อถ โข โส พฺราหฺมโณ เยน ภควา เตนุปสงฺกมิ, อุปสงฺกมิตฺวา ภควตา สทฺธึ ปฏิสมฺโมทิ, สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสิฯ ",
"pli-tv-kd6:18.1.5":	"เอกมนฺตํ ฐิโต โข โส พฺราหฺมโณ ภควนฺตํ เอตทโวจ—",
"pli-tv-kd6:18.1.6":	"“อธิวาเสตุ เม ภวํ โคตโม สฺวาตนาย ภตฺตํ, สทฺธึ ภิกฺขุสงฺเฆนา”ติฯ ",
"pli-tv-kd6:18.1.7":	"อธิวาเสสิ ภควา ตุณฺหีภาเวนฯ ",
"pli-tv-kd6:18.1.8":	"อถ โข โส พฺราหฺมโณ ภควโต อธิวาสนํ วิทิตฺวา ปกฺกามิฯ ",
"pli-tv-kd6:18.2.1":	"อถ โข โส พฺราหฺมโณ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—",
"pli-tv-kd6:18.2.2":	"“กาโล, โภ โคตม, นิฏฺฐิตํ ภตฺตนฺ”ติฯ ",
"pli-tv-kd6:18.2.3":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน ตสฺส พฺราหฺมณสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, สทฺธึ ภิกฺขุสงฺเฆนฯ ",
"pli-tv-kd6:18.2.4":	"อถ โข โส พฺราหฺมโณ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
"pli-tv-kd6:18.2.5":	"เอกมนฺตํ นิสินฺนํ โข ตํ พฺราหฺมณํ ภควา ธมฺมิยา กถาย สนฺทเสฺสตฺวา, สมาทเปตฺวา, สมุตฺเตเชตฺวา, สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd6:18.3.1":	"อถ โข ตสฺส พฺราหฺมณสฺส อจิรปกฺกนฺตสฺส ภควโต เอตทโหสิ—",
"pli-tv-kd6:18.3.2":	"“เยสํ โข มยา อตฺถาย พุทฺธปฺปมุโข ภิกฺขุสงฺโฆ นิมนฺติโต, ‘นเว จ ติเล นวญฺจ มธุํ ทสฺสามี’ติ, เต มยา ปมุฏฺฐา ทาตุํฯ ",
"pli-tv-kd6:18.3.3":	"ยนฺนูนาหํ นเว จ ติเล นวญฺจ มธุํ โกลมฺเพหิ จ ฆเฏหิ จ อารามํ หราเปยฺยนฺ”ติฯ ",
"pli-tv-kd6:18.3.4":	"อถ โข โส พฺราหฺมโณ นเว จ ติเล นวญฺจ มธุํ โกลมฺเพหิ จ ฆเฏหิ จ อารามํ หราเปตฺวา เยน ภควา เตนุปสงฺกมิ, อุปสงฺกมิตฺวา เอกมนฺตํ อฏฺฐาสิฯ ",
"pli-tv-kd6:18.3.5":	"เอกมนฺตํ ฐิโต โข โส พฺราหฺมโณ ภควนฺตํ เอตทโวจ—",
"pli-tv-kd6:18.4.1":	"“เยสํ โข มยา, โภ โคตม, อตฺถาย พุทฺธปฺปมุโข ภิกฺขุสงฺโฆ นิมนฺติโต, ‘นเว จ ติเล นวญฺจ มธุํ ทสฺสามี’ติ, เต มยา ปมุฏฺฐา ทาตุํฯ ",
"pli-tv-kd6:18.4.2":	"ปฏิคฺคณฺหาตุ เม ภวํ โคตโม นเว จ ติเล นวญฺจ มธุนฺ”ติฯ ",
"pli-tv-kd6:18.4.3":	"“เตน หิ, พฺราหฺมณ, ภิกฺขูนํ เทหี”ติฯ ",
"pli-tv-kd6:18.4.4":	"เตน โข ปน สมเยน ภิกฺขู ทุพฺภิกฺเข อปฺปมตฺตเกปิ ปวาเรนฺติ, ปฏิสงฺขาปิ ปฏิกฺขิปนฺติ, ",
"pli-tv-kd6:18.4.5":	"สพฺโพ จ สงฺโฆ ปวาริโต โหติฯ ภิกฺขู กุกฺกุจฺจายนฺตา น ปฏิคฺคณฺหนฺติฯ ",
"pli-tv-kd6:18.4.6":	"“ปฏิคฺคณฺหถ, ภิกฺขเว, ปริภุญฺชถฯ ",
"pli-tv-kd6:18.4.7":	"อนุชานามิ, ภิกฺขเว, ตโต นีหฏํ ภุตฺตาวินา ปวาริเตน อนติริตฺตํ ปริภุญฺชิตุนฺ”ติฯ ",
"pli-tv-kd6:19.1.0":	"๗ฯ ปฏิคฺคหิตาทิอนุชานน ",
"pli-tv-kd6:19.1.1":	"เตน โข ปน สมเยน อายสฺมโต อุปนนฺทสฺส สกฺยปุตฺตสฺส อุปฏฺฐากกุลํ สงฺฆสฺสตฺถาย ขาทนียํ ปาเหสิ—",
"pli-tv-kd6:19.1.2":	"“อยฺยสฺส อุปนนฺทสฺส ทเสฺสตฺวา สงฺฆสฺส ทาตพฺพนฺ”ติฯ ",
"pli-tv-kd6:19.1.3":	"เตน โข ปน สมเยน อายสฺมา อุปนนฺโท สกฺยปุตฺโต คามํ ปิณฺฑาย ปวิฏฺโฐ โหติฯ ",
"pli-tv-kd6:19.1.4":	"อถ โข เต มนุสฺสา อารามํ คนฺตฺวา ภิกฺขู ปุจฺฉึสุ—",
"pli-tv-kd6:19.1.5":	"“กหํ, ภนฺเต, อโยฺย อุปนนฺโท”ติ? ",
"pli-tv-kd6:19.1.6":	"“เอสาวุโส, อายสฺมา อุปนนฺโท สกฺยปุตฺโต คามํ ปิณฺฑาย ปวิฏฺโฐ”ติฯ ",
"pli-tv-kd6:19.1.7":	"“อิทํ, ภนฺเต, ขาทนียํ อยฺยสฺส อุปนนฺทสฺส ทเสฺสตฺวา สงฺฆสฺส ทาตพฺพนฺ”ติฯ ",
"pli-tv-kd6:19.1.8":	"ภควโต เอตมตฺถํ อาโรเจสุํฯ ",
"pli-tv-kd6:19.1.9":	"“เตน หิ, ภิกฺขเว, ปฏิคฺคเหตฺวา นิกฺขิปถ ยาว อุปนนฺโท อาคจฺฉตี”ติฯ ",
"pli-tv-kd6:19.2.1":	"อถ โข อายสฺมา อุปนนฺโท สกฺยปุตฺโต ปุเรภตฺตํ กุลานิ ปยิรุปาสิตฺวา ทิวา อาคจฺฉติฯ ",
"pli-tv-kd6:19.2.2":	"เตน โข ปน สมเยน ภิกฺขู ทุพฺภิกฺเข อปฺปมตฺตเกปิ ปวาเรนฺติ, ปฏิสงฺขาปิ ปฏิกฺขิปนฺติ, สพฺโพ จ สงฺโฆ ปวาริโต โหติฯ ",
"pli-tv-kd6:19.2.3":	"ภิกฺขู กุกฺกุจฺจายนฺตา น ปฏิคฺคณฺหนฺติฯ ",
"pli-tv-kd6:19.2.4":	"“ปฏิคฺคณฺหถ, ภิกฺขเว, ปริภุญฺชถฯ ",
"pli-tv-kd6:19.2.5":	"อนุชานามิ, ภิกฺขเว, ปุเรภตฺตํ ปฏิคฺคหิตํ ภุตฺตาวินา ปวาริเตน อนติริตฺตํ ปริภุญฺชิตุนฺ”ติฯ ",
"pli-tv-kd6:20.1.1":	"อถ โข ภควา ราชคเห ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
"pli-tv-kd6:20.1.2":	"อนุปุพฺเพน จาริกํ จรมาโน เยน สาวตฺถิ ตทวสริฯ ",
"pli-tv-kd6:20.1.3":	"ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
"pli-tv-kd6:20.1.4":	"เตน โข ปน สมเยน อายสฺมโต สาริปุตฺตสฺส กายฑาหาพาโธ โหติฯ ",
"pli-tv-kd6:20.1.5":	"อถ โข อายสฺมา มหาโมคฺคลฺลาโน เยนายสฺมา สาริปุตฺโต เตนุปสงฺกมิ, อุปสงฺกมิตฺวา อายสฺมนฺตํ สาริปุตฺตํ เอตทโวจ—",
"pli-tv-kd6:20.1.6":	"“ปุพฺเพ เต, อาวุโส สาริปุตฺต, กายฑาหาพาโธ เกน ผาสุ โหตี”ติ? ",
"pli-tv-kd6:20.1.7":	"“ภิเสหิ จ เม, อาวุโส, มุฬาลิกาหิ จา”ติฯ ",
"pli-tv-kd6:20.1.8":	"อถ โข อายสฺมา มหาโมคฺคลฺลาโน เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว เชตวเน อนฺตรหิโต มนฺทากินิยา โปกฺขรณิยา ตีเร ปาตุรโหสิฯ ",
"pli-tv-kd6:20.2.1":	"อทฺทสา โข อญฺญตโร นาโค อายสฺมนฺตํ มหาโมคฺคลฺลานํ ทูรโตว อาคจฺฉนฺตํ, ทิสฺวาน อายสฺมนฺตํ มหาโมคฺคลฺลานํ เอตทโวจ—",
"pli-tv-kd6:20.2.2":	"“เอตุ โข, ภนฺเต, อโยฺย มหาโมคฺคลฺลาโนฯ สฺวาคตํ, ภนฺเต, อยฺยสฺส มหาโมคฺคลฺลานสฺสฯ ",
"pli-tv-kd6:20.2.3":	"เกน, ภนฺเต, อยฺยสฺส อตฺโถ; ",
"pli-tv-kd6:20.2.4":	"กึ ทมฺมี”ติ? ",
"pli-tv-kd6:20.2.5":	"“ภิเสหิ จ เม, อาวุโส, อตฺโถ, มุฬาลิกาหิ จา”ติฯ ",
"pli-tv-kd6:20.2.6":	"อถ โข โส นาโค อญฺญตรํ นาคํ อาณาเปสิ—",
"pli-tv-kd6:20.2.7":	"“เตน หิ, ภเณ, อยฺยสฺส ภิเส จ มุฬาลิกาโย จ ยาวทตฺถํ เทหี”ติฯ ",
"pli-tv-kd6:20.2.8":	"อถ โข โส นาโค มนฺทากินึ โปกฺขรณึ โอคาเหตฺวา, โสณฺฑาย ภิสญฺจ มุฬาลิกญฺจ อพฺพาหิตฺวา, สุวิกฺขาลิตํ วิกฺขาเลตฺวา, ภณฺฑิกํ พนฺธิตฺวา เยนายสฺมา มหาโมคฺคลฺลาโน เตนุปสงฺกมิฯ ",
"pli-tv-kd6:20.3.1":	"อถ โข อายสฺมา มหาโมคฺคลฺลาโน—เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว—มนฺทากินิยา โปกฺขรณิยา ตีเร อนฺตรหิโต เชตวเน ปาตุรโหสิฯ ",
"pli-tv-kd6:20.3.2":	"โสปิ โข นาโค มนฺทากินิยา โปกฺขรณิยา ตีเร อนฺตรหิโต เชตวเน ปาตุรโหสิฯ ",
"pli-tv-kd6:20.3.3":	"อถ โข โส นาโค อายสฺมโต มหาโมคฺคลฺลานสฺส ภิเส จ มุฬาลิกาโย จ ปฏิคฺคหาเปตฺวา เชตวเน อนฺตรหิโต มนฺทากินิยา โปกฺขรณิยา ตีเร ปาตุรโหสิฯ ",
"pli-tv-kd6:20.3.4":	"อถ โข อายสฺมา มหาโมคฺคลฺลาโน อายสฺมโต สาริปุตฺตสฺส ภิเส จ มุฬาลิกาโย จ อุปนาเมสิฯ ",
"pli-tv-kd6:20.3.5":	"อถ โข อายสฺมโต สาริปุตฺตสฺส ภิเส จ มุฬาลิกาโย จ ภุตฺตสฺส กายฑาหาพาโธ ปฏิปฺปสฺสมฺภิฯ ",
"pli-tv-kd6:20.3.6":	"พหู ภิสา จ มุฬาลิกาโย จ อวสิฏฺฐา โหนฺติฯ ",
"pli-tv-kd6:20.4.1":	"เตน โข ปน สมเยน ภิกฺขู ทุพฺภิกฺเข อปฺปมตฺตเกปิ ปวาเรนฺติ, ปฏิสงฺขาปิ ปฏิกฺขิปนฺติ, สพฺโพ จ สงฺโฆ ปวาริโต โหติฯ ",
"pli-tv-kd6:20.4.2":	"ภิกฺขู กุกฺกุจฺจายนฺตา น ปฏิคฺคณฺหนฺติฯ ",
"pli-tv-kd6:20.4.3":	"“ปฏิคฺคณฺหถ, ภิกฺขเว, ปริภุญฺชถฯ ",
"pli-tv-kd6:20.4.4":	"อนุชานามิ, ภิกฺขเว, วนฏฺฐํ โปกฺขรฏฺฐํ ภุตฺตาวินา ปวาริเตน อนติริตฺตํ ปริภุญฺชิตุนฺ”ติฯ ",
"pli-tv-kd6:21.1.1":	"เตน โข ปน สมเยน สาวตฺถิยํ พหุํ ผลขาทนียํ อุปฺปนฺนํ โหติ, กปฺปิยการโก จ น โหติฯ ",
"pli-tv-kd6:21.1.2":	"ภิกฺขู กุกฺกุจฺจายนฺตา ผลํ น ปริภุญฺชนฺติฯ ",
"pli-tv-kd6:21.1.3":	"ภควโต เอตมตฺถํ อาโรเจสุํฯ ",
"pli-tv-kd6:21.1.4":	"“อนุชานามิ, ภิกฺขเว, อพีชํ นิพฺพตฺตพีชํ อกตกปฺปํ ผลํ ปริภุญฺชิตุนฺ”ติฯ ",
"pli-tv-kd6:22.1.0":	"๘ฯ สตฺถกมฺมปฏิกฺเขปกถา ",
"pli-tv-kd6:22.1.1":	"อถ โข ภควา สาวตฺถิยํ ยถาภิรนฺตํ วิหริตฺวา เยน ราชคหํ เตน จาริกํ ปกฺกามิฯ ",
"pli-tv-kd6:22.1.2":	"อนุปุพฺเพน จาริกํ จรมาโน เยน ราชคหํ ตทวสริฯ ",
"pli-tv-kd6:22.1.3":	"ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
"pli-tv-kd6:22.1.4":	"เตน โข ปน สมเยน อญฺญตรสฺส ภิกฺขุโน ภคนฺทลาพาโธ โหติฯ ",
"pli-tv-kd6:22.1.5":	"อากาสโคตฺโต เวชฺโช สตฺถกมฺมํ กโรติฯ ",
"pli-tv-kd6:22.1.6":	"อถ โข ภควา เสนาสนจาริกํ อาหิณฺฑนฺโต เยน ตสฺส ภิกฺขุโน วิหาโร เตนุปสงฺกมิฯ ",
"pli-tv-kd6:22.2.1":	"อทฺทสา โข อากาสโคตฺโต เวชฺโช ภควนฺตํ ทูรโตว อาคจฺฉนฺตํ, ทิสฺวาน ภควนฺตํ เอตทโวจ—",
"pli-tv-kd6:22.2.2":	"“อาคจฺฉตุ ภวํ โคตโม, อิมสฺส ภิกฺขุโน วจฺจมคฺคํ ปสฺสตุ, เสยฺยถาปิ โคธามุขนฺ”ติฯ ",
"pli-tv-kd6:22.2.3":	"อถ โข ภควา—",
"pli-tv-kd6:22.2.4":	"“โส มํ ขฺวายํ โมฆปุริโส อุปฺปณฺเฑตี”ติ—",
"pli-tv-kd6:22.2.5":	"ตโตว ปฏินิวตฺติตฺวา, เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา, ภิกฺขู ปฏิปุจฺฉิ—",
"pli-tv-kd6:22.2.6":	"“อตฺถิ กิร, ภิกฺขเว, อมุกสฺมึ วิหาเร ภิกฺขุ คิลาโน”ติ? ",
"pli-tv-kd6:22.2.7":	"“อตฺถิ, ภควา”ติฯ ",
"pli-tv-kd6:22.2.8":	"“กึ ตสฺส, ภิกฺขเว, ภิกฺขุโน อาพาโธ”ติ? ",
"pli-tv-kd6:22.2.9":	"“ตสฺส, ภนฺเต, อายสฺมโต ภคนฺทลาพาโธ, อากาสโคตฺโต เวชฺโช สตฺถกมฺมํ กโรตี”ติฯ ",
"pli-tv-kd6:22.3.1":	"วิครหิ พุทฺโธ ภควา—",
"pli-tv-kd6:22.3.2":	"“อนนุจฺฉวิกํ, ภิกฺขเว, ตสฺส โมฆปุริสสฺส, อนนุโลมิกํ, อปฺปติรูปํ, อสฺสามณกํ, อกปฺปิยํ, อกรณียํฯ ",
"pli-tv-kd6:22.3.3":	"กถญฺหิ นาม โส, ภิกฺขเว, โมฆปุริโส สมฺพาเธ สตฺถกมฺมํ การาเปสฺสติฯ ",
"pli-tv-kd6:22.3.4":	"สมฺพาเธ, ภิกฺขเว, สุขุมา ฉวิ, ทุโรปโย วโณ, ทุปฺปริหารํ สตฺถํฯ ",
"pli-tv-kd6:22.3.5":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd6:22.3.6":	"วิครหิตฺวา …เป… ",
"pli-tv-kd6:22.3.7":	"ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:22.3.8":	"“น, ภิกฺขเว, สมฺพาเธ สตฺถกมฺมํ การาเปตพฺพํฯ ",
"pli-tv-kd6:22.3.9":	"โย การาเปยฺย, อาปตฺติ ถุลฺลจฺจยสฺสา”ติฯ ",
"pli-tv-kd6:22.4.1":	"เตน โข ปน สมเยน ฉพฺพคฺคิยา ภิกฺขู—",
"pli-tv-kd6:22.4.2":	"“ภควตา สตฺถกมฺมํ ปฏิกฺขิตฺตนฺ”ติ—",
"pli-tv-kd6:22.4.3":	"วตฺถิกมฺมํ การาเปนฺติฯ ",
"pli-tv-kd6:22.4.4":	"เย เต ภิกฺขู อปฺปิจฺฉา, เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:22.4.5":	"“กถญฺหิ นาม ฉพฺพคฺคิยา ภิกฺขู วตฺถิกมฺมํ การาเปสฺสนฺตี”ติฯ ",
"pli-tv-kd6:22.4.6":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd6:22.4.7":	"“สจฺจํ กิร, ภิกฺขเว, ฉพฺพคฺคิยา ภิกฺขู วตฺถิกมฺมํ การาเปนฺตี”ติ? ",
"pli-tv-kd6:22.4.8":	"“สจฺจํ, ภควา”ติ …เป… ",
"pli-tv-kd6:22.4.9":	"วิครหิตฺวา ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:22.4.10":	"“น, ภิกฺขเว, สมฺพาธสฺส สามนฺตา ทฺวงฺคุลา สตฺถกมฺมํ วา วตฺถิกมฺมํ วา การาเปตพฺพํฯ ",
"pli-tv-kd6:22.4.11":	"โย การาเปยฺย, อาปตฺติ ถุลฺลจฺจยสฺสา”ติฯ ",
"pli-tv-kd6:23.1.0":	"๙ฯ มนุสฺสมํสปฏิกฺเขปกถา ",
"pli-tv-kd6:23.1.1":	"อถ โข ภควา ราชคเห ยถาภิรนฺตํ วิหริตฺวา เยน พาราณสี เตน จาริกํ ปกฺกามิฯ ",
"pli-tv-kd6:23.1.2":	"อนุปุพฺเพน จาริกํ จรมาโน เยน พาราณสี ตทวสริฯ ",
"pli-tv-kd6:23.1.3":	"ตตฺร สุทํ ภควา พาราณสิยํ วิหรติ อิสิปตเน มิคทาเยฯ ",
"pli-tv-kd6:23.1.4":	"เตน โข ปน สมเยน พาราณสิยํ สุปฺปิโย จ อุปาสโก สุปฺปิยา จ อุปาสิกา อุภโตปสนฺนา โหนฺติ, ทายกา, การกา, สงฺฆุปฏฺฐากาฯ ",
"pli-tv-kd6:23.1.5":	"อถ โข สุปฺปิยา อุปาสิกา อารามํ คนฺตฺวา วิหาเรน วิหารํ ปริเวเณน ปริเวณํ อุปสงฺกมิตฺวา ภิกฺขู ปุจฺฉติ—",
"pli-tv-kd6:23.1.6":	"“โก, ภนฺเต, คิลาโน, กสฺส กึ อาหริยตู”ติ? ",
"pli-tv-kd6:23.2.1":	"เตน โข ปน สมเยน อญฺญตเรน ภิกฺขุนา วิเรจนํ ปีตํ โหติฯ ",
"pli-tv-kd6:23.2.2":	"อถ โข โส ภิกฺขุ สุปฺปิยํ อุปาสิกํ เอตทโวจ—",
"pli-tv-kd6:23.2.3":	"“มยา โข, ภคินิ, วิเรจนํ ปีตํฯ ",
"pli-tv-kd6:23.2.4":	"อตฺโถ เม ปฏิจฺฉาทนีเยนา”ติฯ ",
"pli-tv-kd6:23.2.5":	"“สุฏฺฐุ, อยฺย, อาหริยิสฺสตี”ติ ",
"pli-tv-kd6:23.2.6":	"ฆรํ คนฺตฺวา อนฺเตวาสึ อาณาเปสิ—",
"pli-tv-kd6:23.2.7":	"“คจฺฉ, ภเณ, ปวตฺตมํสํ ชานาหี”ติฯ ",
"pli-tv-kd6:23.2.8":	"“เอวํ, อเยฺย”ติ โข โส ปุริโส สุปฺปิยาย อุปาสิกาย ปฏิสฺสุณิตฺวา เกวลกปฺปํ พาราณสึ อาหิณฺฑนฺโต น อทฺทส ปวตฺตมํสํฯ ",
"pli-tv-kd6:23.2.9":	"อถ โข โส ปุริโส เยน สุปฺปิยา อุปาสิกา เตนุปสงฺกมิ, อุปสงฺกมิตฺวา สุปฺปิยํ อุปาสิกํ เอตทโวจ—",
"pli-tv-kd6:23.2.10":	"“นตฺถเยฺย ปวตฺตมํสํฯ ",
"pli-tv-kd6:23.2.11":	"มาฆาโต อชฺชา”ติฯ ",
"pli-tv-kd6:23.3.1":	"อถ โข สุปฺปิยาย อุปาสิกาย เอตทโหสิ—",
"pli-tv-kd6:23.3.2":	"“ตสฺส โข คิลานสฺส ภิกฺขุโน ปฏิจฺฉาทนียํ อลภนฺตสฺส อาพาโธ วา อภิวฑฺฒิสฺสติ, กาลงฺกิริยา วา ภวิสฺสติฯ ",
"pli-tv-kd6:23.3.3":	"น โข เมตํ ปติรูปํ ยาหํ ปฏิสฺสุณิตฺวา น หราเปยฺยนฺ”ติฯ ",
"pli-tv-kd6:23.3.4":	"โปตฺถนิกํ คเหตฺวา อูรุมํสํ อุกฺกนฺติตฺวา ทาสิยา อทาสิ—",
"pli-tv-kd6:23.3.5":	"“หนฺท, เช, อิมํ มํสํ สมฺปาเทตฺวา อมุกสฺมึ วิหาเร ภิกฺขุ คิลาโน, ตสฺส ทชฺชาหิฯ ",
"pli-tv-kd6:23.3.6":	"โย จ มํ ปุจฺฉติ, ‘คิลานา’ติ ปฏิเวเทหี”ติ อุตฺตราสงฺเคน อูรุํ เวเฐตฺวา โอวรกํ ปวิสิตฺวา มญฺจเก นิปชฺชิฯ ",
"pli-tv-kd6:23.4.1":	"อถ โข สุปฺปิโย อุปาสโก ฆรํ คนฺตฺวา ทาสึ ปุจฺฉิ—",
"pli-tv-kd6:23.4.2":	"“กหํ สุปฺปิยา”ติ? ",
"pli-tv-kd6:23.4.3":	"“เอสายฺย, โอวรเก นิปนฺนา”ติฯ ",
"pli-tv-kd6:23.4.4":	"อถ โข สุปฺปิโย อุปาสโก เยน สุปฺปิยา อุปาสิกา เตนุปสงฺกมิ, อุปสงฺกมิตฺวา สุปฺปิยํ อุปาสิกํ เอตทโวจ—",
"pli-tv-kd6:23.4.5":	"“กิสฺส นิปนฺนาสี”ติ? ",
"pli-tv-kd6:23.4.6":	"“คิลานามฺหี”ติฯ ",
"pli-tv-kd6:23.4.7":	"“กึ เต อาพาโธ”ติ? ",
"pli-tv-kd6:23.4.8":	"อถ โข สุปฺปิยา อุปาสิกา สุปฺปิยสฺส อุปาสกสฺส เอตมตฺถํ อาโรเจสิฯ ",
"pli-tv-kd6:23.4.9":	"อถ โข สุปฺปิโย อุปาสโก—",
"pli-tv-kd6:23.4.10":	"“อจฺฉริยํ วต โภ, อพฺภุตํ วต โภฯ ",
"pli-tv-kd6:23.4.11":	"ยาว สทฺธายํ สุปฺปิยา ปสนฺนา, ยตฺร หิ นาม อตฺตโนปิ มํสานิ ปริจฺจตฺตานิฯ ",
"pli-tv-kd6:23.4.12":	"กิมฺปิมาย อญฺญํ กิญฺจิ อเทยฺยํ ภวิสฺสตี”ติ—",
"pli-tv-kd6:23.4.13":	"หฏฺโฐ อุทคฺโค เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd6:23.5.1":	"เอกมนฺตํ นิสินฺโน โข สุปฺปิโย อุปาสโก ภควนฺตํ เอตทโวจ—",
"pli-tv-kd6:23.5.2":	"“อธิวาเสตุ เม, ภนฺเต, ภควา สฺวาตนาย ภตฺตํ, สทฺธึ ภิกฺขุสงฺเฆนา”ติฯ ",
"pli-tv-kd6:23.5.3":	"อธิวาเสสิ ภควา ตุณฺหีภาเวนฯ ",
"pli-tv-kd6:23.5.4":	"อถ โข สุปฺปิโย อุปาสโก ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd6:23.5.5":	"อถ โข สุปฺปิโย อุปาสโก ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd6:23.5.6":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน สุปฺปิยสฺส อุปาสกสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, สทฺธึ ภิกฺขุสงฺเฆนฯ ",
"pli-tv-kd6:23.6.1":	"อถ โข สุปฺปิโย อุปาสโก เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd6:23.6.2":	"เอกมนฺตํ ฐิตํ โข สุปฺปิยํ อุปาสกํ ภควา เอตทโวจ—“กหํ, สุปฺปิยา”ติ? ",
"pli-tv-kd6:23.6.3":	"“คิลานา, ภควา”ติฯ ",
"pli-tv-kd6:23.6.4":	"“เตน หิ อาคจฺฉตู”ติฯ ",
"pli-tv-kd6:23.6.5":	"“น, ภควา, อุสฺสหตี”ติฯ ",
"pli-tv-kd6:23.6.6":	"“เตน หิ ปริคฺคเหตฺวาปิ อาเนถา”ติฯ ",
"pli-tv-kd6:23.6.7":	"อถ โข สุปฺปิโย อุปาสโก สุปฺปิยํ อุปาสิกํ ปริคฺคเหตฺวา อาเนสิฯ ",
"pli-tv-kd6:23.6.8":	"ตสฺสา สห ทสฺสเนน ภควโต ตาว มหาวโณ รุโฬฺห อโหสิ สุจฺฉวิโลมชาโตฯ ",
"pli-tv-kd6:23.7.1":	"อถ โข สุปฺปิโย จ อุปาสโก สุปฺปิยา จ อุปาสิกา—",
"pli-tv-kd6:23.7.2":	"“อจฺฉริยํ วต โภ, อพฺภุตํ วต โภฯ ",
"pli-tv-kd6:23.7.3":	"ตถาคตสฺส มหิทฺธิกตา มหานุภาวตา, ยตฺร หิ นาม สห ทสฺสเนน ภควโต ตาว มหาวโณ รุโฬฺห ภวิสฺสติ สุจฺฉวิโลมชาโต”ติ—",
"pli-tv-kd6:23.7.4":	"หฏฺฐา อุทคฺคา พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทึสุฯ ",
"pli-tv-kd6:23.7.5":	"อถ โข ภควา สุปฺปิยญฺจ อุปาสกํ สุปฺปิยญฺจ อุปาสิกํ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd6:23.8.1":	"อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ—",
"pli-tv-kd6:23.8.2":	"“โก, ภิกฺขเว, สุปฺปิยํ อุปาสิกํ มํสํ วิญฺญาเปสี”ติ? ",
"pli-tv-kd6:23.8.3":	"เอวํ วุตฺเต, โส ภิกฺขุ ภควนฺตํ เอตทโวจ—“อหํ โข, ภนฺเต, สุปฺปิยํ อุปาสิกํ มํสํ วิญฺญาเปสินฺ”ติฯ ",
"pli-tv-kd6:23.8.4":	"“อาหริยิตฺถ, ภิกฺขู”ติ? ",
"pli-tv-kd6:23.8.5":	"“อาหริยิตฺถ, ภควา”ติฯ ",
"pli-tv-kd6:23.8.6":	"“ปริภุญฺชิ ตฺวํ, ภิกฺขู”ติ? ",
"pli-tv-kd6:23.8.7":	"“ปริภุญฺชามหํ, ภควา”ติฯ ",
"pli-tv-kd6:23.8.8":	"“ปฏิเวกฺขิ ตฺวํ, ภิกฺขู”ติ? ",
"pli-tv-kd6:23.8.9":	"“นาหํ, ภควา, ปฏิเวกฺขินฺ”ติฯ ",
"pli-tv-kd6:23.9.1":	"วิครหิ พุทฺโธ ภควา …เป… ",
"pli-tv-kd6:23.9.2":	"กถญฺหิ นาม ตฺวํ, โมฆปุริส, อปฺปฏิเวกฺขิตฺวา มํสํ ปริภุญฺชิสฺสสิฯ ",
"pli-tv-kd6:23.9.3":	"มนุสฺสมํสํ โข ตยา, โมฆปุริส, ปริภุตฺตํฯ ",
"pli-tv-kd6:23.9.4":	"เนตํ, โมฆปุริส, อปฺปสนฺนานํ วา ปสาทาย …เป… ",
"pli-tv-kd6:23.9.5":	"วิครหิตฺวา ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:23.9.6":	"“สนฺติ, ภิกฺขเว, มนุสฺสา สทฺธา ปสนฺนา, เตหิ อตฺตโนปิ มํสานิ ปริจฺจตฺตานิฯ ",
"pli-tv-kd6:23.9.7":	"น, ภิกฺขเว, มนุสฺสมํสํ ปริภุญฺชิตพฺพํฯ ",
"pli-tv-kd6:23.9.8":	"โย ปริภุญฺเชยฺย, อาปตฺติ ถุลฺลจฺจยสฺสฯ ",
"pli-tv-kd6:23.9.9":	"น จ, ภิกฺขเว, อปฺปฏิเวกฺขิตฺวา มํสํ ปริภุญฺชิตพฺพํฯ ",
"pli-tv-kd6:23.9.10":	"โย ปริภุญฺเชยฺย, อาปตฺติ ทุกฺกฏสฺสา”ติฯ ",
"pli-tv-kd6:23.10.0":	"๑๐ฯ หตฺถิมํสาทิปฏิกฺเขปกถา ",
"pli-tv-kd6:23.10.1":	"เตน โข ปน สมเยน รญฺโญ หตฺถี มรนฺติฯ ",
"pli-tv-kd6:23.10.2":	"มนุสฺสา ทุพฺภิกฺเข หตฺถิมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ หตฺถิมํสํ เทนฺติฯ ",
"pli-tv-kd6:23.10.3":	"ภิกฺขู หตฺถิมํสํ ปริภุญฺชนฺติฯ ",
"pli-tv-kd6:23.10.4":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:23.10.5":	"“กถญฺหิ นาม สมณา สกฺยปุตฺติยา หตฺถิมํสํ ปริภุญฺชิสฺสนฺติฯ ",
"pli-tv-kd6:23.10.6":	"ราชงฺคํ หตฺถี, สเจ ราชา ชาเนยฺย, น เนสํ อตฺตมโน อสฺสา”ติฯ ",
"pli-tv-kd6:23.10.7":	"ภควโต เอตมตฺถํ อาโรเจสุํฯ ",
"pli-tv-kd6:23.10.8":	"“น, ภิกฺขเว, หตฺถิมํสํ ปริภุญฺชิตพฺพํฯ ",
"pli-tv-kd6:23.10.9":	"โย ปริภุญฺเชยฺย, อาปตฺติ ทุกฺกฏสฺสา”ติฯ ",
"pli-tv-kd6:23.11.1":	"เตน โข ปน สมเยน รญฺโญ อสฺสา มรนฺติฯ ",
"pli-tv-kd6:23.11.2":	"มนุสฺสา ทุพฺภิกฺเข อสฺสมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ อสฺสมํสํ เทนฺติฯ ",
"pli-tv-kd6:23.11.3":	"ภิกฺขู อสฺสมํสํ ปริภุญฺชนฺติฯ ",
"pli-tv-kd6:23.11.4":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:23.11.5":	"“กถญฺหิ นาม สมณา สกฺยปุตฺติยา อสฺสมํสํ ปริภุญฺชิสฺสนฺติฯ ",
"pli-tv-kd6:23.11.6":	"ราชงฺคํ อสฺสา, สเจ ราชา ชาเนยฺย, น เนสํ อตฺตมโน อสฺสา”ติฯ ",
"pli-tv-kd6:23.11.7":	"ภควโต เอตมตฺถํ อาโรเจสุํฯ ",
"pli-tv-kd6:23.11.8":	"“น, ภิกฺขเว, อสฺสมํสํ ปริภุญฺชิตพฺพํฯ ",
"pli-tv-kd6:23.11.9":	"โย ปริภุญฺเชยฺย, อาปตฺติ ทุกฺกฏสฺสา”ติฯ ",
"pli-tv-kd6:23.12.1":	"เตน โข ปน สมเยน มนุสฺสา ทุพฺภิกฺเข สุนขมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ สุนขมํสํ เทนฺติฯ ",
"pli-tv-kd6:23.12.2":	"ภิกฺขู สุนขมํสํ ปริภุญฺชนฺติฯ ",
"pli-tv-kd6:23.12.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:23.12.4":	"“กถญฺหิ นาม สมณา สกฺยปุตฺติยา สุนขมํสํ ปริภุญฺชิสฺสนฺติ, เชคุจฺโฉ สุนโข ปฏิกูโล”ติฯ ",
"pli-tv-kd6:23.12.5":	"ภควโต เอตมตฺถํ อาโรเจสุํฯ ",
"pli-tv-kd6:23.12.6":	"“น, ภิกฺขเว, สุนขมํสํ ปริภุญฺชิตพฺพํฯ ",
"pli-tv-kd6:23.12.7":	"โย ปริภุญฺเชยฺย, อาปตฺติ ทุกฺกฏสฺสา”ติฯ ",
"pli-tv-kd6:23.13.1":	"เตน โข ปน สมเยน มนุสฺสา ทุพฺภิกฺเข อหิมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ อหิมํสํ เทนฺติฯ ",
"pli-tv-kd6:23.13.2":	"ภิกฺขู อหิมํสํ ปริภุญฺชนฺติฯ ",
"pli-tv-kd6:23.13.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd6:23.13.4":	"“กถญฺหิ นาม สมณา สกฺยปุตฺติยา อหิมํสํ ปริภุญฺชิสฺสนฺติ, เชคุจฺโฉ อหิ ปฏิกูโล”ติฯ ",
"pli-tv-kd6:23.13.5":	"สุปโสฺสปิ นาคราชา เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd6:23.13.6":	"เอกมนฺตํ ฐิโต โข สุปโสฺส นาคราชา ภควนฺตํ เอตทโวจ—",
"pli-tv-kd6:23.13.7":	"“สนฺติ, ภนฺเต, นาคา อสฺสทฺธา อปฺปสนฺนาฯ ",
"pli-tv-kd6:23.13.8":	"เต อปฺปมตฺตเกหิปิ ภิกฺขู วิเหเฐยฺยุํฯ ",
"pli-tv-kd6:23.13.9":	"สาธุ, ภนฺเต, อยฺยา อหิมํสํ น ปริภุญฺเชยฺยุนฺ”ติฯ ",
"pli-tv-kd6:23.13.10":	"อถ โข ภควา สุปสฺสํ นาคราชานํ ธมฺมิยา กถาย สนฺทเสฺสสิ …เป… ปทกฺขิณํ กตฺวา ปกฺกามิฯ ",
"pli-tv-kd6:23.13.11":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:23.13.12":	"“น, ภิกฺขเว, อหิมํสํ ปริภุญฺชิตพฺพํฯ ",
"pli-tv-kd6:23.13.13":	"โย ปริภุญฺเชยฺย, อาปตฺติ ทุกฺกฏสฺสา”ติฯ ",
"pli-tv-kd6:23.14.1":	"เตน โข ปน สมเยน ลุทฺทกา สีหํ หนฺตฺวา สีหมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ สีหมํสํ เทนฺติฯ ",
"pli-tv-kd6:23.14.2":	"ภิกฺขู สีหมํสํ ปริภุญฺชิตฺวา อรญฺเญ วิหรนฺติฯ ",
"pli-tv-kd6:23.14.3":	"สีหา สีหมํสคนฺเธน ภิกฺขู ปริปาเตนฺติฯ ",
"pli-tv-kd6:23.14.4":	"ภควโต เอตมตฺถํ อาโรเจสุํฯ ",
"pli-tv-kd6:23.14.5":	"“น, ภิกฺขเว, สีหมํสํ ปริภุญฺชิตพฺพํฯ ",
"pli-tv-kd6:23.14.6":	"โย ปริภุญฺเชยฺย, อาปตฺติ ทุกฺกฏสฺสา”ติฯ ",
"pli-tv-kd6:23.15.1":	"เตน โข ปน สมเยน ลุทฺทกา พฺยคฺฆํ หนฺตฺวา …เป… ",
"pli-tv-kd6:23.15.2":	"ทีปึ หนฺตฺวา …เป… ",
"pli-tv-kd6:23.15.3":	"อจฺฉํ หนฺตฺวา …เป… ",
"pli-tv-kd6:23.15.4":	"ตรจฺฉํ หนฺตฺวา ตรจฺฉมํสํ ปริภุญฺชนฺติ, ภิกฺขูนํ ปิณฺฑาย จรนฺตานํ ตรจฺฉมํสํ เทนฺติฯ ",
"pli-tv-kd6:23.15.5":	"ภิกฺขู ตรจฺฉมํสํ ปริภุญฺชิตฺวา อรญฺเญ วิหรนฺติฯ ",
"pli-tv-kd6:23.15.6":	"ตรจฺฉา ตรจฺฉมํสคนฺเธน ภิกฺขู ปริปาเตนฺติฯ ",
"pli-tv-kd6:23.15.7":	"ภควโต เอตมตฺถํ อาโรเจสุํฯ ",
"pli-tv-kd6:23.15.8":	"“น, ภิกฺขเว, ตรจฺฉมํสํ ปริภุญฺชิตพฺพํฯ ",
"pli-tv-kd6:23.15.9":	"โย ปริภุญฺเชยฺย, อาปตฺติ ทุกฺกฏสฺสา”ติฯ ",
"pli-tv-kd6:23.15.10":	"สุปฺปิยภาณวาโร นิฏฺฐิโต ทุติโยฯ ",
"pli-tv-kd6:24.1.0":	"๑๑ฯ ยาคุมธุโคฬกานุชานน ",
"pli-tv-kd6:24.1.1":	"อถ โข ภควา พาราณสิยํ ยถาภิรนฺตํ วิหริตฺวา เยน อนฺธกวินฺทํ เตน จาริกํ ปกฺกามิ, มหตา ภิกฺขุสงฺเฆน สทฺธึ, อฑฺฒเตลเสหิ ภิกฺขุสเตหิฯ ",
"pli-tv-kd6:24.1.2":	"เตน โข ปน สมเยน ชานปทา มนุสฺสา พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สกเฏสุ อาโรเปตฺวา พุทฺธปฺปมุขสฺส ภิกฺขุสงฺฆสฺส ปิฏฺฐิโต ปิฏฺฐิโต อนุพนฺธา โหนฺติ—",
"pli-tv-kd6:24.1.3":	"“ยทา ปฏิปาฏึ ลภิสฺสาม ตทา ภตฺตํ กริสฺสามา”ติ, ปญฺจมตฺตานิ จ วิฆาสาทสตานิฯ ",
"pli-tv-kd6:24.1.4":	"อถ โข ภควา อนุปุพฺเพน จาริกํ จรมาโน เยน อนฺธกวินฺทํ ตทวสริฯ ",
"pli-tv-kd6:24.2.1":	"อถ โข อญฺญตรสฺส พฺราหฺมณสฺส ปฏิปาฏึ อลภนฺตสฺส เอตทโหสิ—",
"pli-tv-kd6:24.2.2":	"“อตีตานิ โข เม เทฺว มาสานิ พุทฺธปฺปมุขํ ภิกฺขุสงฺฆํ อนุพนฺธนฺตสฺส ‘ยทา ปฏิปาฏึ ลภิสฺสามิ ตทา ภตฺตํ กริสฺสามี’ติ, น จ เม ปฏิปาฏิ ลพฺภติ, อหญฺจมฺหิ เอกตฺตโก, พหุ จ เม ฆราวาสตฺโถ หายติฯ ",
"pli-tv-kd6:24.2.3":	"ยนฺนูนาหํ ภตฺตคฺคํ โอโลเกยฺยํ; ",
"pli-tv-kd6:24.2.4":	"ยํ ภตฺตคฺเค นาสฺส, ตํ ปฏิยาเทยฺยนฺ”ติฯ ",
"pli-tv-kd6:24.2.5":	"อถ โข โส พฺราหฺมโณ ภตฺตคฺคํ โอโลเกนฺโต เทฺว นาทฺทส—",
"pli-tv-kd6:24.2.6":	"ยาคุญฺจ มธุโคฬกญฺจฯ ",
"pli-tv-kd6:24.3.1":	"อถ โข โส พฺราหฺมโณ เยนายสฺมา อานนฺโท เตนุปสงฺกมิ, อุปสงฺกมิตฺวา อายสฺมนฺตํ อานนฺทํ เอตทโวจ—",
"pli-tv-kd6:24.3.2":	"“อิธ เม, โภ อานนฺท, ปฏิปาฏึ อลภนฺตสฺส เอตทโหสิ—",
"pli-tv-kd6:24.3.3":	"‘อตีตานิ โข เม เทฺว มาสานิ พุทฺธปฺปมุขํ ภิกฺขุสงฺฆํ อนุพนฺธนฺตสฺส, “ยทา ปฏิปาฏึ ลภิสฺสามิ ตทา ภตฺตํ กริสฺสามี”ติฯ ",
"pli-tv-kd6:24.3.4":	"น จ เม ปฏิปาฏิ ลพฺภติ, อหญฺจมฺหิ เอกตฺตโก, พหุ จ เม ฆราวาสตฺโถ หายติฯ ",
"pli-tv-kd6:24.3.5":	"ยนฺนูนาหํ ภตฺตคฺคํ โอโลเกยฺยํ; ",
"pli-tv-kd6:24.3.6":	"ยํ ภตฺตคฺเค นาสฺส, ตํ ปฏิยาเทยฺยนฺ’ติฯ ",
"pli-tv-kd6:24.3.7":	"โส โข อหํ, โภ อานนฺท, ภตฺตคฺคํ โอโลเกนฺโต เทฺว นาทฺทสํ—",
"pli-tv-kd6:24.3.8":	"ยาคุญฺจ มธุโคฬกญฺจฯ ",
"pli-tv-kd6:24.3.9":	"สจาหํ, โภ อานนฺท, ปฏิยาเทยฺยํ ยาคุญฺจ มธุโคฬกญฺจ, ปฏิคฺคเณฺหยฺย เม ภวํ โคตโม”ติ? ",
"pli-tv-kd6:24.3.10":	"“เตน หิ, พฺราหฺมณ, ภควนฺตํ ปฏิปุจฺฉิสฺสามี”ติฯ ",
"pli-tv-kd6:24.4.1":	"อถ โข อายสฺมา อานนฺโท ภควโต เอตมตฺถํ อาโรเจสิฯ ",
"pli-tv-kd6:24.4.2":	"“เตน หานนฺท, ปฏิยาเทตู”ติฯ ",
"pli-tv-kd6:24.4.3":	"“เตน หิ, พฺราหฺมณ, ปฏิยาเทหี”ติฯ ",
"pli-tv-kd6:24.4.4":	"อถ โข โส พฺราหฺมโณ ตสฺสา รตฺติยา อจฺจเยน ปหูตํ ยาคุญฺจ มธุโคฬกญฺจ ปฏิยาทาเปตฺวา ภควโต อุปนาเมสิ—",
"pli-tv-kd6:24.4.5":	"“ปฏิคฺคณฺหาตุ เม ภวํ โคตโม ยาคุญฺจ มธุโคฬกญฺจา”ติฯ ",
"pli-tv-kd6:24.4.6":	"“เตน หิ, พฺราหฺมณ, ภิกฺขูนํ เทหี”ติฯ ",
"pli-tv-kd6:24.4.7":	"ภิกฺขู กุกฺกุจฺจายนฺตา น ปฏิคฺคณฺหนฺติฯ ",
"pli-tv-kd6:24.4.8":	"“ปฏิคฺคณฺหถ, ภิกฺขเว, ปริภุญฺชถา”ติฯ ",
"pli-tv-kd6:24.4.9":	"อถ โข โส พฺราหฺมโณ พุทฺธปฺปมุขํ ภิกฺขุสงฺฆํ ปหูตาย ยาคุยา จ มธุโคฬเกน จ สหตฺถา สนฺตปฺเปตฺวา สมฺปวาเรตฺวา ภควนฺตํ โธตหตฺถํ โอนีตปตฺตปาณึ เอกมนฺตํ นิสีทิฯ ",
"pli-tv-kd6:24.5.1":	"เอกมนฺตํ นิสินฺนํ โข ตํ พฺราหฺมณํ ภควา เอตทโวจ—",
"pli-tv-kd6:24.6.1":	"“ทสยิเม, พฺราหฺมณ, อานิสํสา ยาคุยาฯ ",
"pli-tv-kd6:24.6.2":	"กตเม ทส? ",
"pli-tv-kd6:24.6.3":	"ยาคุํ เทนฺโต อายุํ เทติ, วณฺณํ เทติ, สุขํ เทติ, พลํ เทติ, ปฏิภานํ เทติ, ยาคุ ปีตา ขุทฺทํ ปฏิหนติ, ปิปาสํ วิเนติ, วาตํ อนุโลเมติ, วตฺถึ โสเธติ, อามาวเสสํ ปาเจติ—",
"pli-tv-kd6:24.6.4":	"อิเม โข, พฺราหฺมณ, ทสานิสํสา ยาคุยาติฯ ",
"pli-tv-kd6:24.6.5":	"โย สญฺญตานํ ปรทตฺตโภชินํ, ",
"pli-tv-kd6:24.6.6":	"กาเลน สกฺกจฺจ ททาติ ยาคุํ; ",
"pli-tv-kd6:24.6.7":	"ทสสฺส ฐานานิ อนุปฺปเวจฺฉติ, ",
"pli-tv-kd6:24.6.8":	"อายุญฺจ วณฺณญฺจ สุขํ พลญฺจฯ ",
"pli-tv-kd6:24.6.9":	"ปฏิภานมสฺส อุปชายเต ตโต, ",
"pli-tv-kd6:24.6.10":	"ขุทฺทํ ปิปาสญฺจ พฺยปเนติ วาตํ; ",
"pli-tv-kd6:24.6.11":	"โสเธติ วตฺถึ ปริณาเมติ ภตฺตํ, ",
"pli-tv-kd6:24.6.12":	"เภสชฺชเมตํ สุคเตน วณฺณิตํฯ ",
"pli-tv-kd6:24.6.13":	"ตสฺมา หิ ยาคุํ อลเมว ทาตุํ, ",
"pli-tv-kd6:24.6.14":	"นิจฺจํ มนุเสฺสน สุขตฺถิเกน; ",
"pli-tv-kd6:24.6.15":	"ทิพฺพานิ วา ปตฺถยตา สุขานิ, ",
"pli-tv-kd6:24.6.16":	"มนุสฺสโสภคฺยตมิจฺฉตา วา”ติฯ ",
"pli-tv-kd6:24.7.1":	"อถ โข ภควา ตํ พฺราหฺมณํ อิมาหิ คาถาหิ อนุโมทิตฺวา อุฏฺฐายาสนา ปกฺกามิฯ ",
"pli-tv-kd6:24.7.2":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:24.7.3":	"“อนุชานามิ, ภิกฺขเว, ยาคุญฺจ มธุโคฬกญฺจา”ติฯ ",
"pli-tv-kd6:25.1.0":	"๑๒ฯ ตรุณปสนฺนมหามตฺตวตฺถุ ",
"pli-tv-kd6:25.1.1":	"อโสฺสสุํ โข มนุสฺสา ภควตา กิร ยาคุ อนุญฺญาตา มธุโคฬกญฺจาติฯ ",
"pli-tv-kd6:25.1.2":	"เต กาลเสฺสว, โภชฺชยาคุํ ปฏิยาเทนฺติ มธุโคฬกญฺจฯ ",
"pli-tv-kd6:25.1.3":	"ภิกฺขู กาลเสฺสว โภชฺชยาคุยา ธาตา มธุโคฬเกน จ ภตฺตคฺเค น จิตฺตรูปํ ปริภุญฺชนฺติฯ ",
"pli-tv-kd6:25.1.4":	"เตน โข ปน สมเยน อญฺญตเรน ตรุณปสนฺเนน มหามตฺเตน สฺวาตนาย พุทฺธปฺปมุโข ภิกฺขุสงฺโฆ นิมนฺติโต โหติฯ ",
"pli-tv-kd6:25.1.5":	"อถ โข ตสฺส ตรุณปสนฺนสฺส มหามตฺตสฺส เอตทโหสิ—",
"pli-tv-kd6:25.1.6":	"“ยนฺนูนาหํ อฑฺฒเตลสนฺนํ ภิกฺขุสตานํ อฑฺฒเตลสานิ มํสปาติสตานิ ปฏิยาเทยฺยํ, เอกเมกสฺส ภิกฺขุโน เอกเมกํ มํสปาตึ อุปนาเมยฺยนฺ”ติฯ ",
"pli-tv-kd6:25.2.1":	"อถ โข โส ตรุณปสนฺโน มหามตฺโต ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา อฑฺฒเตลสานิ จ มํสปาติสตานิ, ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd6:25.2.2":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน ตสฺส ตรุณปสนฺนสฺส มหามตฺตสฺส นิเวสนํ เตนุปสงฺกมิ, อุปสงฺกมิตฺวา ปญฺญตฺเต อาสเน นิสีทิ, สทฺธึ ภิกฺขุสงฺเฆนฯ ",
"pli-tv-kd6:25.3.1":	"อถ โข โส ตรุณปสนฺโน มหามตฺโต ภตฺตคฺเค ภิกฺขู ปริวิสติฯ ",
"pli-tv-kd6:25.3.2":	"ภิกฺขู เอวมาหํสุ—",
"pli-tv-kd6:25.3.3":	"“โถกํ, อาวุโส, เทหิ; โถกํ, อาวุโส, เทหี”ติฯ ",
"pli-tv-kd6:25.3.4":	"“มา โข ตุเมฺห, ภนฺเต—‘อยํ ตรุณปสนฺโน มหามตฺโต’ติ—โถกํ โถกํ ปฏิคฺคณฺหถฯ ",
"pli-tv-kd6:25.3.5":	"พหุํ เม ขาทนียํ โภชนียํ ปฏิยตฺตํ, อฑฺฒเตลสานิ จ มํสปาติสตานิฯ ",
"pli-tv-kd6:25.3.6":	"เอกเมกสฺส ภิกฺขุโน เอกเมกํ มํสปาตึ อุปนาเมสฺสามีติฯ ",
"pli-tv-kd6:25.3.7":	"ปฏิคฺคณฺหถ, ภนฺเต, ยาวทตฺถนฺ”ติฯ ",
"pli-tv-kd6:25.3.8":	"“น โข มยํ, อาวุโส, เอตงฺการณา โถกํ โถกํ ปฏิคฺคณฺหาม, อปิ จ มยํ กาลเสฺสว โภชฺชยาคุยา ธาตา มธุโคฬเกน จฯ เตน มยํ โถกํ โถกํ ปฏิคฺคณฺหามา”ติฯ ",
"pli-tv-kd6:25.4.1":	"อถ โข โส ตรุณปสนฺโน มหามตฺโต อุชฺฌายติ ขิยฺยติ วิปาเจติ—",
"pli-tv-kd6:25.4.2":	"“กถญฺหิ นาม ภทนฺตา มยา นิมนฺติตา อญฺญสฺส โภชฺชยาคุํ ปริภุญฺชิสฺสนฺติ, น จาหํ ปฏิพโล ยาวทตฺถํ ทาตุนฺ”ติ ",
"pli-tv-kd6:25.4.3":	"กุปิโต อนตฺตมโน อาสาทนาเปกฺโข ภิกฺขูนํ ปตฺเต ปูเรนฺโต อคมาสิ—“ภุญฺชถ วา หรถ วา”ติฯ ",
"pli-tv-kd6:25.4.4":	"อถ โข โส ตรุณปสนฺโน มหามตฺโต พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
"pli-tv-kd6:25.4.5":	"เอกมนฺตํ นิสินฺนํ โข ตํ ตรุณปสนฺนํ มหามตฺตํ ภควา ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd6:25.5.1":	"อถ โข ตสฺส ตรุณปสนฺนสฺส มหามตฺตสฺส อจิรปกฺกนฺตสฺส ภควโต อหุเทว กุกฺกุจฺจํ, อหุ วิปฺปฏิสาโร—",
"pli-tv-kd6:25.5.2":	"“อลาภา วต เม, น วต เม ลาภา; ทุลฺลทฺธํ วต เม, น วต เม สุลทฺธํ; ",
"pli-tv-kd6:25.5.3":	"โยหํ กุปิโต อนตฺตมโน อาสาทนาเปกฺโข ภิกฺขูนํ ปตฺเต ปูเรนฺโต อคมาสึ—‘ภุญฺชถ วา หรถ วา’ติฯ ",
"pli-tv-kd6:25.5.4":	"กึ นุ โข มยา พหุํ ปสุตํ ปุญฺญํ วา อปุญฺญํ วา”ติ? ",
"pli-tv-kd6:25.5.5":	"อถ โข โส ตรุณปสนฺโน มหามตฺโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd6:25.5.6":	"เอกมนฺตํ นิสินฺโน โข โส ตรุณปสนฺโน มหามตฺโต ภควนฺตํ เอตทโวจ—",
"pli-tv-kd6:25.5.7":	"“อิธ มยฺหํ, ภนฺเต, อจิรปกฺกนฺตสฺส ภควโต อหุเทว กุกฺกุจฺจํ, อหุ วิปฺปฏิสาโร ",
"pli-tv-kd6:25.5.8":	"‘อลาภา วต เม, น วต เม ลาภา; ทุลฺลทฺธํ วต เม, น วต เม สุลทฺธํ; ",
"pli-tv-kd6:25.5.9":	"โยหํ กุปิโต อนตฺตมโน อาสาทนาเปกฺโข ภิกฺขูนํ ปตฺเต ปูเรนฺโต อคมาสึ—ภุญฺชถ วา หรถ วาติฯ ",
"pli-tv-kd6:25.5.10":	"กึ นุ โข มยา พหุํ ปสุตํ, ปุญฺญํ วา อปุญฺญํ วา’ติฯ ",
"pli-tv-kd6:25.5.11":	"กึ นุ โข มยา, ภนฺเต, พหุํ ปสุตํ, ปุญฺญํ วา อปุญฺญํ วา”ติ? ",
"pli-tv-kd6:25.6.1":	"“ยทคฺเคน ตยา, อาวุโส, สฺวาตนาย พุทฺธปฺปมุโข ภิกฺขุสงฺโฆ นิมนฺติโต ตทคฺเคน เต พหุํ ปุญฺญํ ปสุตํฯ ",
"pli-tv-kd6:25.6.2":	"ยทคฺเคน เต เอกเมเกน ภิกฺขุนา เอกเมกํ สิตฺถํ ปฏิคฺคหิตํ ตทคฺเคน เต พหุํ ปุญฺญํ ปสุตํ, สคฺคา เต อารทฺธา”ติฯ ",
"pli-tv-kd6:25.6.3":	"อถ โข โส ตรุณปสนฺโน มหามตฺโต—“ลาภา กิร เม, สุลทฺธํ กิร เม, พหุํ กิร มยา ปุญฺญํ ปสุตํ, สคฺคา กิร เม อารทฺธา”ติ—",
"pli-tv-kd6:25.6.4":	"หฏฺโฐ อุทคฺโค อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd6:25.7.1":	"อถ โข ภควา เอตสฺมึ นิทาเน เอตสฺมึ ปกรเณ ภิกฺขุสงฺฆํ สนฺนิปาตาเปตฺวา ภิกฺขู ปฏิปุจฺฉิ—",
"pli-tv-kd6:25.7.2":	"“สจฺจํ กิร, ภิกฺขเว, ภิกฺขู อญฺญตฺร นิมนฺติตา อญฺญสฺส โภชฺชยาคุํ ปริภุญฺชนฺตี”ติ? ",
"pli-tv-kd6:25.7.3":	"“สจฺจํ, ภควา”ติฯ ",
"pli-tv-kd6:25.7.4":	"วิครหิ พุทฺโธ ภควา …เป… ",
"pli-tv-kd6:25.7.5":	"กถญฺหิ นาม เต, ภิกฺขเว, โมฆปุริสา อญฺญตฺร นิมนฺติตา อญฺญสฺส โภชฺชยาคุํ ปริภุญฺชิสฺสนฺติฯ ",
"pli-tv-kd6:25.7.6":	"เนตํ, ภิกฺขเว, อปฺปสนฺนานํ วา ปสาทาย …เป… ",
"pli-tv-kd6:25.7.7":	"วิครหิตฺวา ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:25.7.8":	"“น, ภิกฺขเว, อญฺญตฺร นิมนฺติเตน อญฺญสฺส โภชฺชยาคุ ปริภุญฺชิตพฺพาฯ ",
"pli-tv-kd6:25.7.9":	"โย ปริภุญฺเชยฺย, ยถาธมฺโม กาเรตพฺโพ”ติฯ ",
"pli-tv-kd6:26.1.0":	"๑๓ฯ เพลฏฺฐกจฺจานวตฺถุ ",
"pli-tv-kd6:26.1.1":	"อถ โข ภควา อนฺธกวินฺเท ยถาภิรนฺตํ วิหริตฺวา เยน ราชคหํ เตน จาริกํ ปกฺกามิ, มหตา ภิกฺขุสงฺเฆน สทฺธึ, อฑฺฒเตลเสหิ ภิกฺขุสเตหิฯ ",
"pli-tv-kd6:26.1.2":	"เตน โข ปน สมเยน เพลฏฺโฐ กจฺจาโน ราชคหา อนฺธกวินฺทํ อทฺธานมคฺคปฺปฏิปนฺโน โหติ, ปญฺจมตฺเตหิ สกฏสเตหิ, สพฺเพเหว คุฬกุมฺภปูเรหิฯ ",
"pli-tv-kd6:26.1.3":	"อทฺทสา โข ภควา เพลฏฺฐํ กจฺจานํ ทูรโตว อาคจฺฉนฺตํ, ทิสฺวาน มคฺคา โอกฺกมฺม อญฺญตรสฺมึ รุกฺขมูเล นิสีทิฯ ",
"pli-tv-kd6:26.2.1":	"อถ โข เพลฏฺโฐ กจฺจาโน เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd6:26.2.2":	"เอกมนฺตํ ฐิโต โข เพลฏฺโฐ กจฺจาโน ภควนฺตํ เอตทโวจ—",
"pli-tv-kd6:26.2.3":	"“อิจฺฉามหํ, ภนฺเต, เอกเมกสฺส ภิกฺขุโน เอกเมกํ คุฬกุมฺภํ ทาตุนฺ”ติฯ ",
"pli-tv-kd6:26.2.4":	"“เตน หิ ตฺวํ, กจฺจาน, เอกํเยว คุฬกุมฺภํ อาหรา”ติฯ ",
"pli-tv-kd6:26.2.5":	"“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา เอกํเยว คุฬกุมฺภํ อาทาย เยน ภควา เตนุปสงฺกมิ, อุปสงฺกมิตฺวา ภควนฺตํ เอตทโวจ—",
"pli-tv-kd6:26.2.6":	"“อาภโต, ภนฺเต, คุฬกุมฺโภ; ",
"pli-tv-kd6:26.2.7":	"กถาหํ, ภนฺเต, ปฏิปชฺชามี”ติ? ",
"pli-tv-kd6:26.2.8":	"“เตน หิ ตฺวํ, กจฺจาน, ภิกฺขูนํ คุฬํ เทหี”ติฯ ",
"pli-tv-kd6:26.3.1":	"“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา ภิกฺขูนํ คุฬํ ทตฺวา ภควนฺตํ เอตทโวจ—",
"pli-tv-kd6:26.3.2":	"“ทินฺโน, ภนฺเต, ภิกฺขูนํ คุโฬ, พหุ จายํ คุโฬ อวสิฏฺโฐฯ ",
"pli-tv-kd6:26.3.3":	"กถาหํ, ภนฺเต, ปฏิปชฺชามี”ติ? ",
"pli-tv-kd6:26.3.4":	"“เตน หิ ตฺวํ, กจฺจาน, ภิกฺขูนํ คุฬํ ยาวทตฺถํ เทหี”ติฯ ",
"pli-tv-kd6:26.3.5":	"“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา ภิกฺขูนํ คุฬํ ยาวทตฺถํ ทตฺวา ภควนฺตํ เอตทโวจ—",
"pli-tv-kd6:26.3.6":	"“ทินฺโน, ภนฺเต, ภิกฺขูนํ คุโฬ ยาวทตฺโถ, พหุ จายํ คุโฬ อวสิฏฺโฐฯ ",
"pli-tv-kd6:26.3.7":	"กถาหํ, ภนฺเต, ปฏิปชฺชามี”ติ? ",
"pli-tv-kd6:26.3.8":	"“เตน หิ ตฺวํ, กจฺจาน, ภิกฺขู คุเฬหิ สนฺตปฺเปหี”ติฯ ",
"pli-tv-kd6:26.3.9":	"“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา ภิกฺขู คุเฬหิ สนฺตปฺเปสิฯ ",
"pli-tv-kd6:26.3.10":	"เอกจฺเจ ภิกฺขู ปตฺเตปิ ปูเรสุํ ปริสฺสาวนานิปิ ถวิกาโยปิ ปูเรสุํฯ ",
"pli-tv-kd6:26.4.1":	"อถ โข เพลฏฺโฐ กจฺจาโน ภิกฺขู คุเฬหิ สนฺตปฺเปตฺวา ภควนฺตํ เอตทโวจ—",
"pli-tv-kd6:26.4.2":	"“สนฺตปฺปิตา, ภนฺเต, ภิกฺขู คุเฬหิ, พหุ จายํ คุโฬ อวสิฏฺโฐฯ ",
"pli-tv-kd6:26.4.3":	"กถาหํ, ภนฺเต, ปฏิปชฺชามี”ติ? ",
"pli-tv-kd6:26.4.4":	"“เตน หิ ตฺวํ, กจฺจาน, วิฆาสาทานํ คุฬํ เทหี”ติฯ ",
"pli-tv-kd6:26.4.5":	"“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา วิฆาสาทานํ คุฬํ ทตฺวา ภควนฺตํ เอตทโวจ—",
"pli-tv-kd6:26.4.6":	"“ทินฺโน, ภนฺเต, วิฆาสาทานํ คุโฬ, พหุ จายํ คุโฬ อวสิฏฺโฐฯ ",
"pli-tv-kd6:26.4.7":	"กถาหํ, ภนฺเต, ปฏิปชฺชามี”ติ? ",
"pli-tv-kd6:26.4.8":	"“เตน หิ ตฺวํ, กจฺจาน, วิฆาสาทานํ คุฬํ ยาวทตฺถํ เทหี”ติฯ ",
"pli-tv-kd6:26.5.1":	"“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา วิฆาสาทานํ คุฬํ ยาวทตฺถํ ทตฺวา ภควนฺตํ เอตทโวจ—",
"pli-tv-kd6:26.5.2":	"“ทินฺโน, ภนฺเต, วิฆาสาทานํ คุโฬ ยาวทตฺโถ, พหุ จายํ คุโฬ อวสิฏฺโฐฯ ",
"pli-tv-kd6:26.5.3":	"กถาหํ, ภนฺเต, ปฏิปชฺชามี”ติ? ",
"pli-tv-kd6:26.5.4":	"“เตน หิ ตฺวํ, กจฺจาน, วิฆาสาเท คุเฬหิ สนฺตปฺเปหี”ติฯ ",
"pli-tv-kd6:26.5.5":	"“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา วิฆาสาเท คุเฬหิ สนฺตปฺเปสิฯ ",
"pli-tv-kd6:26.5.6":	"เอกจฺเจ วิฆาสาทา โกลมฺเพปิ ฆเฏปิ ปูเรสุํ, ปิฏกานิปิ อุจฺฉงฺเคปิ ปูเรสุํฯ ",
"pli-tv-kd6:26.6.1":	"อถ โข เพลฏฺโฐ กจฺจาโน วิฆาสาเท คุเฬหิ สนฺตปฺเปตฺวา ภควนฺตํ เอตทโวจ—",
"pli-tv-kd6:26.6.2":	"“สนฺตปฺปิตา, ภนฺเต, วิฆาสาทา คุเฬหิ, พหุ จายํ คุโฬ อวสิฏฺโฐฯ ",
"pli-tv-kd6:26.6.3":	"กถาหํ, ภนฺเต, ปฏิปชฺชามี”ติ? ",
"pli-tv-kd6:26.6.4":	"“นาหํ ตํ, กจฺจาน, ปสฺสามิ สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย ยสฺส โส คุโฬ ปริภุตฺโต สมฺมา ปริณามํ คจฺเฉยฺย, อญฺญตฺร ตถาคตสฺส วา ตถาคตสาวกสฺส วาฯ ",
"pli-tv-kd6:26.6.5":	"เตน หิ ตฺวํ, กจฺจาน, ตํ คุฬํ อปฺปหริเต วา ฉฑฺเฑหิ, อปฺปาณเก วา อุทเก โอปิลาเปหี”ติฯ ",
"pli-tv-kd6:26.6.6":	"“เอวํ, ภนฺเต”ติ โข เพลฏฺโฐ กจฺจาโน ภควโต ปฏิสฺสุณิตฺวา ตํ คุฬํ อปฺปาณเก อุทเก โอปิลาเปติฯ ",
"pli-tv-kd6:26.7.1":	"อถ โข โส คุโฬ อุทเก ปกฺขิตฺโต จิจฺจิฏายติ จิฏิจิฏายติ ปธูปายติ สมฺปธูปายติฯ ",
"pli-tv-kd6:26.7.2":	"เสยฺยถาปิ นาม ผาโล ทิวสํสนฺตตฺโต อุทเก ปกฺขิตฺโต จิจฺจิฏายติ จิฏิจิฏายติ ปธูปายติ สมฺปธูปายติ; ",
"pli-tv-kd6:26.7.3":	"เอวเมว โส คุโฬ อุทเก ปกฺขิตฺโต จิจฺจิฏายติ จิฏิจิฏายติ ปธูปายติ สมฺปธูปายติฯ ",
"pli-tv-kd6:26.7.4":	"อถ โข เพลฏฺโฐ กจฺจาโน สํวิคฺโค โลมหฏฺฐชาโต เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd6:26.8.1":	"เอกมนฺตํ นิสินฺนสฺส โข เพลฏฺฐสฺส กจฺจานสฺส ภควา อนุปุพฺพึ กถํ กเถสิ, เสยฺยถิทํ—",
"pli-tv-kd6:26.8.2":	"ทานกถํ สีลกถํ สคฺคกถํ, กามานํ อาทีนวํ โอการํ สงฺกิเลสํ, เนกฺขมฺเม อานิสํสํ ปกาเสสิฯ ",
"pli-tv-kd6:26.8.3":	"ยทา ภควา อญฺญาสิ เพลฏฺฐํ กจฺจานํ กลฺลจิตฺตํ, มุทุจิตฺตํ, วินีวรณจิตฺตํ, อุทคฺคจิตฺตํ, ปสนฺนจิตฺตํ, อถ ยา พุทฺธานํ สามุกฺกํสิกา ธมฺมเทสนา, ตํ ปกาเสสิ …เป… ",
"pli-tv-kd6:26.8.4":	"เอวเมว เพลฏฺฐสฺส กจฺจานสฺส ตสฺมึเยว อาสเน วิรชํ วีตมลํ ธมฺมจกฺขุํ อุทปาทิ—",
"pli-tv-kd6:26.8.5":	"“ยํ กิญฺจิ สมุทยธมฺมํ, สพฺพํ ตํ นิโรธธมฺมนฺ”ติฯ ",
"pli-tv-kd6:26.9.1":	"อถ โข เพลฏฺโฐ กจฺจาโน ทิฏฺฐธมฺโม ปตฺตธมฺโม วิทิตธมฺโม ปริโยคาฬฺหธมฺโม ติณฺณวิจิกิจฺโฉ วิคตกถงฺกโถ เวสารชฺชปฺปตฺโต อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd6:26.9.2":	"“อภิกฺกนฺตํ, ภนฺเต, อภิกฺกนฺตํ, ภนฺเตฯ ",
"pli-tv-kd6:26.9.3":	"เสยฺยถาปิ, ภนฺเต, นิกฺกุชฺชิตํ วา อุกฺกุชฺเชยฺย …เป… ",
"pli-tv-kd6:26.9.4":	"เอวเมวํ โข ภควตา อเนกปริยาเยน ธมฺโม ปกาสิโตฯ ",
"pli-tv-kd6:26.9.5":	"เอสาหํ, ภนฺเต, ภควนฺตํ สรณํ คจฺฉามิ, ธมฺมญฺจ, ภิกฺขุสงฺฆญฺจฯ ",
"pli-tv-kd6:26.9.6":	"อุปาสกํ มํ ภควา ธาเรตุ อชฺชตคฺเค ปาณุเปตํ สรณคตนฺ”ติฯ ",
"pli-tv-kd6:27.1.1":	"อถ โข ภควา อนุปุพฺเพน จาริกํ จรมาโน เยน ราชคหํ ตทวสริฯ ",
"pli-tv-kd6:27.1.2":	"ตตฺร สุทํ ภควา ราชคเห วิหรติ เวฬุวเน กลนฺทกนิวาเปฯ ",
"pli-tv-kd6:27.1.3":	"เตน โข ปน สมเยน ราชคเห คุโฬ อุสฺสนฺโน โหติฯ ",
"pli-tv-kd6:27.1.4":	"ภิกฺขู—",
"pli-tv-kd6:27.1.5":	"“คิลานเสฺสว ภควตา คุโฬ อนุญฺญาโต, โน อคิลานสฺสา”ติ—",
"pli-tv-kd6:27.1.6":	"กุกฺกุจฺจายนฺตา คุฬํ น ภุญฺชนฺติฯ ",
"pli-tv-kd6:27.1.7":	"ภควโต เอตมตฺถํ อาโรเจสุํฯ ",
"pli-tv-kd6:27.1.8":	"“อนุชานามิ, ภิกฺขเว, คิลานสฺส คุฬํ, อคิลานสฺส คุโฬทกนฺ”ติฯ ",
"pli-tv-kd6:28.1.0":	"๑๔ฯ ปาฏลิคามวตฺถุ ",
"pli-tv-kd6:28.1.1":	"อถ โข ภควา ราชคเห ยถาภิรนฺตํ วิหริตฺวา เยน ปาฏลิคาโม เตน จาริกํ ปกฺกามิ, มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
"pli-tv-kd6:28.1.2":	"อถ โข ภควา อนุปุพฺเพน จาริกํ จรมาโน เยน ปาฏลิคาโม ตทวสริฯ ",
"pli-tv-kd6:28.1.3":	"อโสฺสสุํ โข ปาฏลิคามิกา อุปาสกา—",
"pli-tv-kd6:28.1.4":	"“ภควา กิร ปาฏลิคามํ อนุปฺปตฺโต”ติฯ ",
"pli-tv-kd6:28.1.5":	"อถ โข ปาฏลิคามิกา อุปาสกา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd6:28.1.6":	"เอกมนฺตํ นิสินฺเน โข ปาฏลิคามิเก อุปาสเก ภควา ธมฺมิยา กถาย สนฺทเสฺสสิ, สมาทเปสิ, สมุตฺเตเชสิ, สมฺปหํเสสิฯ ",
"pli-tv-kd6:28.2.1":	"อถ โข ปาฏลิคามิกา อุปาสกา ภควตา ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา ภควนฺตํ เอตทโวจุํ—",
"pli-tv-kd6:28.2.2":	"“อธิวาเสตุ โน, ภนฺเต, ภควา อาวสถาคารํ สทฺธึ ภิกฺขุสงฺเฆนา”ติฯ ",
"pli-tv-kd6:28.2.3":	"อธิวาเสสิ ภควา ตุณฺหีภาเวนฯ ",
"pli-tv-kd6:28.2.4":	"อถ โข ปาฏลิคามิกา อุปาสกา ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา เยน อาวสถาคารํ เตนุปสงฺกมึสุ, อุปสงฺกมิตฺวา สพฺพสนฺถรึ อาวสถาคารํ สนฺถริตฺวา, อาสนานิ ปญฺญเปตฺวา, อุทกมณิกํ ปติฏฺฐาเปตฺวา, เตลปทีปํ อาโรเปตฺวา เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐํสุฯ ",
"pli-tv-kd6:28.3.1":	"เอกมนฺตํ ฐิตา โข ปาฏลิคามิกา อุปาสกา ภควนฺตํ เอตทโวจุํ—",
"pli-tv-kd6:28.3.2":	"“สพฺพสนฺถริสนฺถตํ, ภนฺเต, อาวสถาคารํฯ ",
"pli-tv-kd6:28.3.3":	"อาสนานิ ปญฺญตฺตานิฯ ",
"pli-tv-kd6:28.3.4":	"อุทกมณิโก ปติฏฺฐาปิโตฯ ",
"pli-tv-kd6:28.3.5":	"เตลปทีโป อาโรปิโตฯ ",
"pli-tv-kd6:28.3.6":	"ยสฺสทานิ, ภนฺเต, ภควา กาลํ มญฺญตี”ติฯ ",
"pli-tv-kd6:28.3.7":	"อถ โข ภควา นิวาเสตฺวา ปตฺตจีวรมาทาย สทฺธึ ภิกฺขุสงฺเฆน เยน อาวสถาคารํ เตนุปสงฺกมิ; อุปสงฺกมิตฺวา ปาเท ปกฺขาเลตฺวา อาวสถาคารํ ปวิสิตฺวา มชฺฌิมํ ถมฺภํ นิสฺสาย ปุรตฺถาภิมุโข นิสีทิฯ ",
"pli-tv-kd6:28.3.8":	"ภิกฺขุสงฺโฆปิ โข ปาเท ปกฺขาเลตฺวา อาวสถาคารํ ปวิสิตฺวา ปจฺฉิมํ ภิตฺตึ นิสฺสาย ปุรตฺถาภิมุโข นิสีทิ, ภควนฺตํเยว ปุรกฺขตฺวาฯ ",
"pli-tv-kd6:28.3.9":	"ปาฏลิคามิกาปิ โข อุปาสกา ปาเท ปกฺขาเลตฺวา อาวสถาคารํ ปวิสิตฺวา ปุรตฺถิมํ ภิตฺตึ นิสฺสาย ปจฺฉิมาภิมุขา นิสีทึสุ, ภควนฺตํเยว ปุรกฺขตฺวาฯ ",
"pli-tv-kd6:28.3.10":	"อถ โข ภควา ปาฏลิคามิเก อุปาสเก อามนฺเตสิ—",
"pli-tv-kd6:28.4.1":	"“ปญฺจิเม, คหปตโย, อาทีนวา ทุสฺสีลสฺส สีลวิปตฺติยาฯ ",
"pli-tv-kd6:28.4.2":	"กตเม ปญฺจ? ",
"pli-tv-kd6:28.4.3":	"อิธ, คหปตโย, ทุสฺสีโล สีลวิปนฺโน ปมาทาธิกรณํ มหตึ โภคชานึ นิคจฺฉติฯ ",
"pli-tv-kd6:28.4.4":	"อยํ ปฐโม อาทีนโว ทุสฺสีลสฺส สีลวิปตฺติยาฯ ",
"pli-tv-kd6:28.4.5":	"ปุน จปรํ, คหปตโย, ทุสฺสีลสฺส สีลวิปนฺนสฺส ปาปโก กิตฺติสทฺโท อพฺภุคฺคจฺฉติฯ ",
"pli-tv-kd6:28.4.6":	"อยํ ทุติโย อาทีนโว ทุสฺสีลสฺส สีลวิปตฺติยาฯ ",
"pli-tv-kd6:28.4.7":	"ปุน จปรํ, คหปตโย, ทุสฺสีโล สีลวิปนฺโน ยญฺญเทว ปริสํ อุปสงฺกมติ, ยทิ ขตฺติยปริสํ, ยทิ พฺราหฺมณปริสํ, ยทิ คหปติปริสํ, ยทิ สมณปริสํ, อวิสารโท อุปสงฺกมติ มงฺกุภูโตฯ ",
"pli-tv-kd6:28.4.8":	"อยํ ตติโย อาทีนโว ทุสฺสีลสฺส สีลวิปตฺติยาฯ ",
"pli-tv-kd6:28.4.9":	"ปุน จปรํ, คหปตโย, ทุสฺสีโล สีลวิปนฺโน สมฺมูโฬฺห กาลํ กโรติฯ ",
"pli-tv-kd6:28.4.10":	"อยํ จตุตฺโถ อาทีนโว ทุสฺสีลสฺส สีลวิปตฺติยาฯ ",
"pli-tv-kd6:28.4.11":	"ปุน จปรํ, คหปตโย, ทุสฺสีโล สีลวิปนฺโน กายสฺส เภทา ปรํ มรณา อปายํ ทุคฺคตึ วินิปาตํ นิรยํ อุปปชฺชติฯ ",
"pli-tv-kd6:28.4.12":	"อยํ ปญฺจโม อาทีนโว ทุสฺสีลสฺส สีลวิปตฺติยาฯ ",
"pli-tv-kd6:28.4.13":	"อิเม โข, คหปตโย, ปญฺจ อาทีนวา ทุสฺสีลสฺส สีลวิปตฺติยาฯ ",
"pli-tv-kd6:28.5.1":	"ปญฺจิเม, คหปตโย, อานิสํสา สีลวโต สีลสมฺปทายฯ ",
"pli-tv-kd6:28.5.2":	"กตเม ปญฺจ? ",
"pli-tv-kd6:28.5.3":	"อิธ, คหปตโย, สีลวา สีลสมฺปนฺโน อปฺปมาทาธิกรณํ มหนฺตํ โภคกฺขนฺธํ อธิคจฺฉติฯ ",
"pli-tv-kd6:28.5.4":	"อยํ ปฐโม อานิสํโส สีลวโต สีลสมฺปทายฯ ",
"pli-tv-kd6:28.5.5":	"ปุน จปรํ, คหปตโย, สีลวโต สีลสมฺปนฺนสฺส กลฺยาโณ กิตฺติสทฺโท อพฺภุคฺคจฺฉติฯ ",
"pli-tv-kd6:28.5.6":	"อยํ ทุติโย อานิสํโส สีลวโต สีลสมฺปทายฯ ",
"pli-tv-kd6:28.5.7":	"ปุน จปรํ, คหปตโย, สีลวา สีลสมฺปนฺโน ยญฺญเทว ปริสํ อุปสงฺกมติ, ยทิ ขตฺติยปริสํ, ยทิ พฺราหฺมณปริสํ, ยทิ คหปติปริสํ, ยทิ สมณปริสํ, วิสารโท อุปสงฺกมติ อมงฺกุภูโตฯ ",
"pli-tv-kd6:28.5.8":	"อยํ ตติโย อานิสํโส สีลวโต สีลสมฺปทายฯ ",
"pli-tv-kd6:28.5.9":	"ปุน จปรํ, คหปตโย, สีลวา สีลสมฺปนฺโน อสมฺมูโฬฺห กาลํ กโรติฯ ",
"pli-tv-kd6:28.5.10":	"อยํ จตุตฺโถ อานิสํโส สีลวโต สีลสมฺปทายฯ ",
"pli-tv-kd6:28.5.11":	"ปุน จปรํ, คหปตโย, สีลวา สีลสมฺปนฺโน กายสฺส เภทา ปรํ มรณา สุคตึ สคฺคํ โลกํ อุปปชฺชติฯ ",
"pli-tv-kd6:28.5.12":	"อยํ ปญฺจโม อานิสํโส สีลวโต สีลสมฺปทายฯ ",
"pli-tv-kd6:28.5.13":	"อิเม โข, คหปตโย, ปญฺจ อานิสํสา สีลวโต สีลสมฺปทายา”ติฯ ",
"pli-tv-kd6:28.6.1":	"อถ โข ภควา ปาฏลิคามิเก อุปาสเก พหุเทว รตฺตึ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุโยฺยเชสิ—",
"pli-tv-kd6:28.6.2":	"“อภิกฺกนฺตา โข, คหปตโย, รตฺติฯ ",
"pli-tv-kd6:28.6.3":	"ยสฺสทานิ ตุเมฺห กาลํ มญฺญถา”ติฯ ",
"pli-tv-kd6:28.6.4":	"“เอวํ, ภนฺเต”ติ, โข ปาฏลิคามิกา อุปาสกา ภควโต ปฏิสฺสุณิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกมึสุฯ ",
"pli-tv-kd6:28.7.1":	"อถ โข ภควา อจิรปกฺกนฺเตสุ ปาฏลิคามิเกสุ อุปาสเกสุ สุญฺญาคารํ ปาวิสิฯ ",
"pli-tv-kd6:28.7.2.0":	"๑๕ฯ สุนิธวสฺสการวตฺถุ ",
"pli-tv-kd6:28.7.2.1":	"เตน โข ปน สมเยน สุนิธวสฺสการา มคธมหามตฺตา ปาฏลิคาเม นครํ มาเปนฺติ วชฺชีนํ ปฏิพาหายฯ ",
"pli-tv-kd6:28.7.3":	"อทฺทสา โข ภควา รตฺติยา ปจฺจูสสมยํ ปจฺจุฏฺฐาย ทิพฺเพน จกฺขุนา วิสุทฺเธน อติกฺกนฺตมานุสเกน สมฺพหุลา เทวตาโย ปาฏลิคาเม วตฺถูนิ ปริคฺคณฺหนฺติโยฯ ",
"pli-tv-kd6:28.7.4":	"ยสฺมึ ปเทเส มเหสกฺขา เทวตา วตฺถูนิ ปริคฺคณฺหนฺติ, มเหสกฺขานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
"pli-tv-kd6:28.7.5":	"ยสฺมึ ปเทเส มชฺฌิมา เทวตา วตฺถูนิ ปริคฺคณฺหนฺติ, มชฺฌิมานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
"pli-tv-kd6:28.7.6":	"ยสฺมึ ปเทเส นีจา เทวตา วตฺถูนิ ปริคฺคณฺหนฺติ, นีจานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
"pli-tv-kd6:28.7.7":	"อถ โข ภควา อายสฺมนฺตํ อานนฺทํ อามนฺเตสิ—",
"pli-tv-kd6:28.7.8":	"“เก นุ โข เต, อานนฺท, ปาฏลิคาเม นครํ มาเปนฺตี”ติ? ",
"pli-tv-kd6:28.8.1":	"“สุนิธวสฺสการา, ภนฺเต, มคธมหามตฺตา ปาฏลิคาเม นครํ มาเปนฺติ วชฺชีนํ ปฏิพาหายา”ติฯ ",
"pli-tv-kd6:28.8.2":	"“เสยฺยถาปิ, อานนฺท, เทเวหิ ตาวตึเสหิ สทฺธึ มนฺเตตฺวา; ",
"pli-tv-kd6:28.8.3":	"เอวเมว โข, อานนฺท, สุนิธวสฺสการา มคธมหามตฺตา ปาฏลิคาเม นครํ มาเปนฺติ วชฺชีนํ ปฏิพาหายฯ ",
"pli-tv-kd6:28.8.4":	"อิธาหํ, อานนฺท, รตฺติยา ปจฺจูสสมยํ ปจฺจุฏฺฐาย อทฺทสํ ทิพฺเพน จกฺขุนา วิสุทฺเธน อติกฺกนฺตมานุสเกน สมฺพหุลา เทวตาโย ปาฏลิคาเม วตฺถูนิ ปริคฺคณฺหนฺติโยฯ ",
"pli-tv-kd6:28.8.5":	"ยสฺมึ ปเทเส มเหสกฺขา เทวตา วตฺถูนิ ปริคฺคณฺหนฺติ, มเหสกฺขานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
"pli-tv-kd6:28.8.6":	"ยสฺมึ ปเทเส มชฺฌิมา เทวตา วตฺถูนิ ปริคฺคณฺหนฺติ, มชฺฌิมานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
"pli-tv-kd6:28.8.7":	"ยสฺมึ ปเทเส นีจา เทวตา วตฺถูนิ ปริคฺคณฺหนฺติ, นีจานํ ตตฺถ ราชูนํ ราชมหามตฺตานํ จิตฺตานิ นมนฺติ นิเวสนานิ มาเปตุํฯ ",
"pli-tv-kd6:28.8.8":	"ยาวตา, อานนฺท, อริยํ อายตนํ, ยาวตา วณิปฺปโถ, อิทํ อคฺคนครํ ภวิสฺสติ ปาฏลิปุตฺตํ ปุฏเภทนํฯ ",
"pli-tv-kd6:28.8.9":	"ปาฏลิปุตฺตสฺส โข, อานนฺท, ตโย อนฺตรายา ภวิสฺสนฺติ—",
"pli-tv-kd6:28.8.10":	"อคฺคิโต วา อุทกโต วา อพฺภนฺตรโต วา มิถุเภทา”ติฯ ",
"pli-tv-kd6:28.9.1":	"อถ โข สุนิธวสฺสการา มคธมหามตฺตา เยน ภควา เตนุปสงฺกมึสุ, อุปสงฺกมิตฺวา ภควตา สทฺธึ สมฺโมทึสุ, สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐํสุฯ ",
"pli-tv-kd6:28.10.1":	"เอกมนฺตํ ฐิตา โข สุนิธวสฺสการา มคธมหามตฺตา ภควนฺตํ เอตทโวจุํ—",
"pli-tv-kd6:28.10.2":	"“อธิวาเสตุ โน ภวํ โคตโม อชฺชตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:28.10.3":	"อธิวาเสสิ ภควา ตุณฺหีภาเวนฯ ",
"pli-tv-kd6:28.10.4":	"อถ โข สุนิธวสฺสการา มคธมหามตฺตา ภควโต อธิวาสนํ วิทิตฺวา ปกฺกมึสุฯ ",
"pli-tv-kd6:28.10.5":	"อถ โข สุนิธวสฺสการา มคธมหามตฺตา ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสุํ—“กาโล, โภ โคตม, นิฏฺฐิตํ ภตฺตนฺ”ติฯ ",
"pli-tv-kd6:28.10.6":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน สุนิธวสฺสการานํ มคธมหามตฺตานํ ปริเวสนา เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd6:28.10.7":	"อถ โข สุนิธวสฺสการา มคธมหามตฺตา พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทึสุฯ ",
"pli-tv-kd6:28.10.8":	"เอกมนฺตํ นิสินฺเน โข สุนิธวสฺสกาเร มคธมหามตฺเต ภควา อิมาหิ คาถาหิ อนุโมทิ—",
"pli-tv-kd6:28.11.1":	"“ยสฺมึ ปเทเส กปฺเปติ, ",
"pli-tv-kd6:28.11.2":	"วาสํ ปณฺฑิตชาติโย; ",
"pli-tv-kd6:28.11.3":	"สีลวนฺเตตฺถ โภเชตฺวา, ",
"pli-tv-kd6:28.11.4":	"สญฺญเต พฺรหฺมจารโยฯ ",
"pli-tv-kd6:28.11.5":	"ยา ตตฺถ เทวตา อาสุํ, ",
"pli-tv-kd6:28.11.6":	"ตาสํ ทกฺขิณมาทิเส; ",
"pli-tv-kd6:28.11.7":	"ตา ปูชิตา ปูชยนฺติ, ",
"pli-tv-kd6:28.11.8":	"มานิตา มานยนฺติ นํฯ ",
"pli-tv-kd6:28.11.9":	"ตโต นํ อนุกมฺปนฺติ, ",
"pli-tv-kd6:28.11.10":	"มาตา ปุตฺตํว โอรสํ; ",
"pli-tv-kd6:28.11.11":	"เทวตานุกมฺปิโต โปโส, ",
"pli-tv-kd6:28.11.12":	"สทา ภทฺรานิ ปสฺสตี”ติฯ ",
"pli-tv-kd6:28.11.13":	"อถ โข ภควา สุนิธวสฺสกาเร มคธมหามตฺเต อิมาหิ คาถาหิ อนุโมทิตฺวา อุฏฺฐายาสนา ปกฺกามิฯ ",
"pli-tv-kd6:28.12.1":	"เตน โข ปน สมเยน สุนิธวสฺสการา มคธมหามตฺตา ภควนฺตํ ปิฏฺฐิโต ปิฏฺฐิโต อนุพนฺธา โหนฺติ—",
"pli-tv-kd6:28.12.2":	"“เยนชฺช สมโณ โคตโม ทฺวาเรน นิกฺขมิสฺสติ, ตํ โคตมทฺวารํ นาม ภวิสฺสติ; ",
"pli-tv-kd6:28.12.3":	"เยน ติตฺเถน คงฺคํ นทึ อุตฺตริสฺสติ, ตํ โคตมติตฺถํ นาม ภวิสฺสตี”ติฯ ",
"pli-tv-kd6:28.12.4":	"อถ โข ภควา เยน ทฺวาเรน นิกฺขมิ, ตํ โคตมทฺวารํ นาม อโหสิฯ ",
"pli-tv-kd6:28.12.5":	"อถ โข ภควา เยน คงฺคา นที เตนุปสงฺกมิฯ ",
"pli-tv-kd6:28.12.6":	"เตน โข ปน สมเยน คงฺคา นที ปูรา โหติ สมติตฺติกา กากเปยฺยาฯ ",
"pli-tv-kd6:28.12.7":	"มนุสฺสา อญฺเญ นาวํ ปริเยสนฺติ, อญฺเญ อุฬุมฺปํ ปริเยสนฺติ, อญฺเญ กุลฺลํ พนฺธนฺติ โอรา ปารํ คนฺตุกามาฯ ",
"pli-tv-kd6:28.13.1":	"อทฺทสา โข ภควา เต มนุเสฺส อญฺเญ นาวํ ปริเยสนฺเต, อญฺเญ อุฬุมฺปํ ปริเยสนฺเต, อญฺเญ กุลฺลํ พนฺธนฺเต โอรา ปารํ คนฺตุกาเม, ทิสฺวาน เสยฺยถาปิ นาม พลวา ปุริโส สมิญฺชิตํ วา พาหํ ปสาเรยฺย, ปสาริตํ วา พาหํ สมิญฺเชยฺย; เอวเมว โข—คงฺคาย นทิยา โอริมตีเร อนฺตรหิโต ปาริมตีเร ปจฺจุฏฺฐาสิ สทฺธึ ภิกฺขุสงฺเฆนฯ ",
"pli-tv-kd6:28.13.2":	"อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ—",
"pli-tv-kd6:28.13.3":	"“เย ตรนฺติ อณฺณวํ สรํ, ",
"pli-tv-kd6:28.13.4":	"เสตุํ กตฺวาน วิสชฺช ปลฺลลานิ; ",
"pli-tv-kd6:28.13.5":	"กุลฺลญฺหิ ชโน พนฺธติ, ",
"pli-tv-kd6:28.13.6":	"ติณฺณา เมธาวิโน ชนา”ติฯ ",
"pli-tv-kd6:29.1.0":	"๑๖ฯ โกฏิคาเมสจฺจกถา ",
"pli-tv-kd6:29.1.1":	"อถ โข ภควา เยน โกฏิคาโม เตนุปสงฺกมิฯ ",
"pli-tv-kd6:29.1.2":	"ตตฺร สุทํ ภควา โกฏิคาเม วิหรติฯ ",
"pli-tv-kd6:29.1.3":	"ตตฺร โข ภควา ภิกฺขู อามนฺเตสิ—",
"pli-tv-kd6:29.1.4":	"“จตุนฺนํ, ภิกฺขเว, อริยสจฺจานํ อนนุโพธา อปฺปฏิเวธา เอวมิทํ ทีฆมทฺธานํ สนฺธาวิตํ สํสริตํ มมญฺเจว ตุมฺหากญฺจฯ ",
"pli-tv-kd6:29.1.5":	"กตเมสํ จตุนฺนํ? ",
"pli-tv-kd6:29.1.6":	"ทุกฺขสฺส, ภิกฺขเว, อริยสจฺจสฺส อนนุโพธา อปฺปฏิเวธา เอวมิทํ ทีฆมทฺธานํ สนฺธาวิตํ สํสริตํ มมญฺเจว ตุมฺหากญฺจฯ ",
"pli-tv-kd6:29.1.7":	"ทุกฺขสมุทยสฺส อริยสจฺจสฺส …เป… ",
"pli-tv-kd6:29.1.8":	"ทุกฺขนิโรธสฺส อริยสจฺจสฺส …เป… ",
"pli-tv-kd6:29.1.9":	"ทุกฺขนิโรธคามินิยา ปฏิปทาย อริยสจฺจสฺส อนนุโพธา อปฺปฏิเวธา เอวมิทํ ทีฆมทฺธานํ สนฺธาวิตํ สํสริตํ มมญฺเจว ตุมฺหากญฺจฯ ",
"pli-tv-kd6:29.2.1":	"ตยิทํ, ภิกฺขเว, ทุกฺขํ อริยสจฺจํ อนุพุทฺธํ ปฏิวิทฺธํ, ทุกฺขสมุทยํ อริยสจฺจํ อนุพุทฺธํ ปฏิวิทฺธํ, ทุกฺขนิโรธํ อริยสจฺจํ อนุพุทฺธํ ปฏิวิทฺธํ, ทุกฺขนิโรธคามินี ปฏิปทา อริยสจฺจํ อนุพุทฺธํ ปฏิวิทฺธํ, อุจฺฉินฺนา ภวตณฺหา, ขีณา ภวเนตฺติ, นตฺถิ ทานิ ปุนพฺภโวติฯ ",
"pli-tv-kd6:29.2.2":	"จตุนฺนํ อริยสจฺจานํ, ",
"pli-tv-kd6:29.2.3":	"ยถาภูตํ อทสฺสนา; ",
"pli-tv-kd6:29.2.4":	"สํสิตํ ทีฆมทฺธานํ, ",
"pli-tv-kd6:29.2.5":	"ตาสุ ตาเสฺวว ชาติสุฯ ",
"pli-tv-kd6:29.2.6":	"ตานิ เอตานิ ทิฏฺฐานิ, ",
"pli-tv-kd6:29.2.7":	"ภวเนตฺติ สมูหตา; ",
"pli-tv-kd6:29.2.8":	"อุจฺฉินฺนํ มูลํ ทุกฺขสฺส, ",
"pli-tv-kd6:29.2.9":	"นตฺถิ ทานิ ปุนพฺภโว”ติฯ ",
"pli-tv-kd6:30.1.0":	"๑๗ฯ อมฺพปาลีวตฺถุ ",
"pli-tv-kd6:30.1.1":	"อโสฺสสิ โข อมฺพปาลี คณิกา—",
"pli-tv-kd6:30.1.2":	"“ภควา กิร โกฏิคามํ อนุปฺปตฺโต”ติฯ ",
"pli-tv-kd6:30.1.3":	"อถ โข อมฺพปาลี คณิกา ภทฺรานิ ภทฺรานิ ยานานิ โยชาเปตฺวา ภทฺรํ ภทฺรํ ยานํ อภิรุหิตฺวา ภเทฺรหิ ภเทฺรหิ ยาเนหิ เวสาลิยา นิยฺยาสิ ภควนฺตํ ทสฺสนายฯ ",
"pli-tv-kd6:30.1.4":	"ยาวติกา ยานสฺส ภูมิ, ยาเนน คนฺตฺวา, ยานา ปจฺโจโรหิตฺวา, ปตฺติกาว เยน ภควา เตนุปสงฺกมิ; อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd6:30.2.1":	"เอกมนฺตํ นิสินฺนํ โข อมฺพปาลึ คณิกํ ภควา ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
"pli-tv-kd6:30.2.2":	"อถ โข อมฺพปาลี คณิกา ภควตา ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา ภควนฺตํ เอตทโวจ—",
"pli-tv-kd6:30.2.3":	"“อธิวาเสตุ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:30.2.4":	"อธิวาเสสิ ภควา ตุณฺหีภาเวนฯ ",
"pli-tv-kd6:30.2.5":	"อถ โข อมฺพปาลี คณิกา ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd6:30.3.0":	"๑๘ฯ ลิจฺฉวีวตฺถุ ",
"pli-tv-kd6:30.3.1":	"อโสฺสสุํ โข เวสาลิกา ลิจฺฉวี—",
"pli-tv-kd6:30.3.2":	"“ภควา กิร โกฏิคามํ อนุปฺปตฺโต”ติฯ ",
"pli-tv-kd6:30.3.3":	"อถ โข เวสาลิกา ลิจฺฉวี ภทฺรานิ ภทฺรานิ ยานานิ โยชาเปตฺวา ภทฺรํ ภทฺรํ ยานํ อภิรุหิตฺวา ภเทฺรหิ ภเทฺรหิ ยาเนหิ เวสาลิยา นิยฺยาสุํ ภควนฺตํ ทสฺสนายฯ ",
"pli-tv-kd6:30.3.4":	"อปฺเปกจฺเจ ลิจฺฉวี นีลา โหนฺติ นีลวณฺณา นีลวตฺถา นีลาลงฺการา, อปฺเปกจฺเจ ลิจฺฉวี ปีตา โหนฺติ ปีตวณฺณา ปีตวตฺถา ปีตาลงฺการา, อปฺเปกจฺเจ ลิจฺฉวี โลหิตา โหนฺติ โลหิตวณฺณา โลหิตวตฺถา โลหิตาลงฺการา, อปฺเปกจฺเจ ลิจฺฉวี โอทาตา โหนฺติ โอทาตวณฺณา โอทาตวตฺถา โอทาตาลงฺการาฯ ",
"pli-tv-kd6:30.3.5":	"อถ โข อมฺพปาลี คณิกา ทหรานํ ทหรานํ ลิจฺฉวีนํ อีสาย อีสํ ยุเคน ยุคํ จกฺเกน จกฺกํ อกฺเขน อกฺขํ ปฏิวฏฺเฏสิฯ ",
"pli-tv-kd6:30.4.1":	"อถ โข เต ลิจฺฉวี อมฺพปาลึ คณิกํ เอตทโวจุํ—",
"pli-tv-kd6:30.4.2":	"“กิสฺส, เช อมฺพปาลิ, ทหรานํ ทหรานํ ลิจฺฉวีนํ อีสาย อีสํ ยุเคน ยุคํ จกฺเกน จกฺกํ อกฺเขน อกฺขํ ปฏิวฏฺเฏสี”ติ? ",
"pli-tv-kd6:30.4.3":	"“ตถา หิ ปน มยา, อยฺยปุตฺตา, สฺวาตนาย พุทฺธปฺปมุโข ภิกฺขุสงฺโฆ นิมนฺติโต”ติฯ ",
"pli-tv-kd6:30.4.4":	"“เทหิ, เช อมฺพปาลิ, อมฺหากํ เอตํ ภตฺตํ สตสหเสฺสนา”ติฯ ",
"pli-tv-kd6:30.4.5":	"“สเจปิ เม, อยฺยปุตฺตา, เวสาลึ สาหารํ ทชฺเชยฺยาถ, เนว ทชฺชาหํ ตํ ภตฺตนฺ”ติฯ ",
"pli-tv-kd6:30.4.6":	"อถ โข เต ลิจฺฉวี องฺคุลึ โผเฏสุํ—",
"pli-tv-kd6:30.4.7":	"“ชิตมฺห วต โภ อมฺพกาย, ปราชิตมฺห วต โภ อมฺพกายา”ติฯ ",
"pli-tv-kd6:30.5.1":	"อถ โข เต ลิจฺฉวี เยน ภควา เตนุปสงฺกมึสุฯ ",
"pli-tv-kd6:30.5.2":	"อทฺทสา โข ภควา เต ลิจฺฉวี ทูรโตว อาคจฺฉนฺเต, ทิสฺวาน ภิกฺขู อามนฺเตสิ—",
"pli-tv-kd6:30.5.3":	"“เยหิ, ภิกฺขเว, ภิกฺขูหิ เทวา ตาวตึสา อทิฏฺฐปุพฺพา, โอโลเกถ, ภิกฺขเว, ลิจฺฉวีปริสํ; ",
"pli-tv-kd6:30.5.4":	"อปโลเกถ, ภิกฺขเว, ลิจฺฉวีปริสํ; ",
"pli-tv-kd6:30.5.5":	"อุปสํหรถ, ภิกฺขเว, ลิจฺฉวีปริสํ ตาวตึสปริสนฺ”ติฯ ",
"pli-tv-kd6:30.5.6":	"อถ โข เต ลิจฺฉวี ยาวติกา ยานสฺส ภูมิ, ยาเนน คนฺตฺวา ยานา ปจฺโจโรหิตฺวา ปตฺติกาว เยน ภควา เตนุปสงฺกมึสุ; ",
"pli-tv-kd6:30.5.7":	"อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd6:30.5.8":	"เอกมนฺตํ นิสินฺเน โข เต ลิจฺฉวี ภควา ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
"pli-tv-kd6:30.5.9":	"อถ โข เต ลิจฺฉวี, ภควตา ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา ภควนฺตํ เอตทโวจุํ—",
"pli-tv-kd6:30.5.10":	"“อธิวาเสตุ โน, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:30.5.11":	"“อธิวุฏฺโฐมฺหิ, ลิจฺฉวี, สฺวาตนาย อมฺพปาลิยา คณิกาย ภตฺตนฺ”ติฯ ",
"pli-tv-kd6:30.5.12":	"อถ โข เต ลิจฺฉวี องฺคุลึ โผเฏสุํ—",
"pli-tv-kd6:30.5.13":	"“ชิตมฺห วต โภ อมฺพกาย, ปราชิตมฺห วต โภ อมฺพกายา”ติฯ ",
"pli-tv-kd6:30.5.14":	"อถ โข เต ลิจฺฉวี ภควโต ภาสิตํ อภินนฺทิตฺวา อนุโมทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกมึสุฯ ",
"pli-tv-kd6:30.6.1":	"อถ โข ภควา โกฏิคาเม ยถาภิรนฺตํ วิหริตฺวา เยน นาติกา เตนุปสงฺกมิฯ ",
"pli-tv-kd6:30.6.2":	"ตตฺร สุทํ ภควา นาติเก วิหรติ คิญฺชกาวสเถฯ ",
"pli-tv-kd6:30.6.3":	"อถ โข อมฺพปาลี คณิกา ตสฺสา รตฺติยา อจฺจเยน สเก อาราเม ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd6:30.6.4":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน อมฺพปาลิยา คณิกาย ปริเวสนา เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd6:30.6.5":	"อถ โข อมฺพปาลี คณิกา พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ เอกมนฺตํ นิสินฺนา โข อมฺพปาลี คณิกา ภควนฺตํ เอตทโวจ—",
"pli-tv-kd6:30.6.6":	"“อิมาหํ, ภนฺเต, อมฺพวนํ พุทฺธปฺปมุขสฺส ภิกฺขุสงฺฆสฺส ทมฺมี”ติฯ ",
"pli-tv-kd6:30.6.7":	"ปฏิคฺคเหสิ ภควา อารามํฯ ",
"pli-tv-kd6:30.6.8":	"อถ โข ภควา อมฺพปาลึ คณิกํ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา เยน มหาวนํ เตนุปสงฺกมิฯ ",
"pli-tv-kd6:30.6.9":	"ตตฺร สุทํ ภควา เวสาลิยํ วิหรติ มหาวเน กูฏาคารสาลายํฯ ",
"pli-tv-kd6:30.6.10":	"ลิจฺฉวิภาณวาโร นิฏฺฐิโต ตติโยฯ ",
"pli-tv-kd6:31.1.0":	"๑๙ฯ สีหเสนาปติวตฺถุ ",
"pli-tv-kd6:31.1.1":	"เตน โข ปน สมเยน อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
"pli-tv-kd6:31.1.2":	"เตน โข ปน สมเยน สีโห เสนาปติ นิคณฺฐสาวโก ตสฺสํ ปริสายํ นิสินฺโน โหติฯ ",
"pli-tv-kd6:31.1.3":	"อถ โข สีหสฺส เสนาปติสฺส เอตทโหสิ—",
"pli-tv-kd6:31.1.4":	"“นิสฺสํสยํ โข โส ภควา อรหํ สมฺมาสมฺพุทฺโธ ภวิสฺสติ, ตถา หิเม อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
"pli-tv-kd6:31.1.5":	"ยนฺนูนาหํ ตํ ภควนฺตํ ทสฺสนาย อุปสงฺกเมยฺยํ อรหนฺตํ สมฺมาสมฺพุทฺธนฺ”ติฯ ",
"pli-tv-kd6:31.2.1":	"อถ โข สีโห เสนาปติ เยน นิคณฺโฐ นาฏปุตฺโต เตนุปสงฺกมิ, อุปสงฺกมิตฺวา นิคณฺฐํ นาฏปุตฺตํ เอตทโวจ—",
"pli-tv-kd6:31.2.2":	"“อิจฺฉามหํ, ภนฺเต, สมณํ โคตมํ ทสฺสนาย อุปสงฺกมิตุนฺ”ติฯ ",
"pli-tv-kd6:31.2.3":	"“กึ ปน ตฺวํ, สีห, กิริยวาโท สมาโน อกิริยวาทํ สมณํ โคตมํ ทสฺสนาย อุปสงฺกมิสฺสสิ? ",
"pli-tv-kd6:31.2.4":	"สมโณ หิ, สีห, โคตโม อกิริยวาโท อกิริยาย ธมฺมํ เทเสติ, เตน จ สาวเก วิเนตี”ติฯ ",
"pli-tv-kd6:31.2.5":	"อถ โข สีหสฺส เสนาปติสฺส โย อโหสิ คมิกาภิสงฺขาโร ภควนฺตํ ทสฺสนาย, โส ปฏิปฺปสฺสมฺภิฯ ",
"pli-tv-kd6:31.3.1":	"ทุติยมฺปิ โข อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
"pli-tv-kd6:31.3.2":	"ทุติยมฺปิ โข สีหสฺส เสนาปติสฺส เอตทโหสิ—",
"pli-tv-kd6:31.3.3":	"“นิสฺสํสยํ โข โส ภควา อรหํ สมฺมาสมฺพุทฺโธ ภวิสฺสติ, ตถา หิเม อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
"pli-tv-kd6:31.3.4":	"ยนฺนูนาหํ ตํ ภควนฺตํ ทสฺสนาย อุปสงฺกเมยฺยํ อรหนฺตํ สมฺมาสมฺพุทฺธนฺ”ติฯ ",
"pli-tv-kd6:31.3.5":	"ทุติยมฺปิ โข สีโห เสนาปติ เยน นิคณฺโฐ นาฏปุตฺโต เตนุปสงฺกมิ, อุปสงฺกมิตฺวา นิคณฺฐํ นาฏปุตฺตํ เอตทโวจ—",
"pli-tv-kd6:31.3.6":	"“อิจฺฉามหํ, ภนฺเต, สมณํ โคตมํ ทสฺสนาย อุปสงฺกมิตุนฺ”ติฯ ",
"pli-tv-kd6:31.3.7":	"“กึ ปน ตฺวํ, สีห, กิริยวาโท สมาโน อกิริยวาทํ สมณํ โคตมํ ทสฺสนาย อุปสงฺกมิสฺสสิ? ",
"pli-tv-kd6:31.3.8":	"สมโณ หิ, สีห, โคตโม อกิริยวาโท อกิริยาย ธมฺมํ เทเสติ, เตน จ สาวเก วิเนตี”ติฯ ",
"pli-tv-kd6:31.3.9":	"ทุติยมฺปิ โข สีหสฺส เสนาปติสฺส โย อโหสิ คมิกาภิสงฺขาโร ภควนฺตํ ทสฺสนาย, โส ปฏิปฺปสฺสมฺภิฯ ",
"pli-tv-kd6:31.3.10":	"ตติยมฺปิ โข อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
"pli-tv-kd6:31.3.11":	"ตติยมฺปิ โข สีหสฺส เสนาปติสฺส เอตทโหสิ—",
"pli-tv-kd6:31.3.12":	"“นิสฺสํสยํ โข โส ภควา อรหํ สมฺมาสมฺพุทฺโธ ภวิสฺสติ, ตถา หิเม อภิญฺญาตา อภิญฺญาตา ลิจฺฉวี สนฺธาคาเร สนฺนิสินฺนา สนฺนิปติตา อเนกปริยาเยน พุทฺธสฺส วณฺณํ ภาสนฺติ, ธมฺมสฺส วณฺณํ ภาสนฺติ, สงฺฆสฺส วณฺณํ ภาสนฺติฯ ",
"pli-tv-kd6:31.3.13":	"กิญฺหิ เม กริสฺสนฺติ นิคณฺฐา อปโลกิตา วา อนปโลกิตา วา? ",
"pli-tv-kd6:31.3.14":	"ยนฺนูนาหํ อนปโลเกตฺวาว นิคณฺเฐ ตํ ภควนฺตํ ทสฺสนาย อุปสงฺกเมยฺยํ อรหนฺตํ สมฺมาสมฺพุทฺธนฺ”ติฯ ",
"pli-tv-kd6:31.4.1":	"อถ โข สีโห เสนาปติ ปญฺจหิ รถสเตหิ ทิวาทิวสฺส เวสาลิยา นิยฺยาสิ ภควนฺตํ ทสฺสนายฯ ",
"pli-tv-kd6:31.4.2":	"ยาวติกา ยานสฺส ภูมิ, ยาเนน คนฺตฺวา ยานา ปจฺโจโรหิตฺวา ปตฺติโกว เยน ภควา เตนุปสงฺกมิ; อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd6:31.4.3":	"เอกมนฺตํ นิสินฺโน โข สีโห เสนาปติ ภควนฺตํ เอตทโวจ—",
"pli-tv-kd6:31.4.4":	"“สุตํ เม ตํ, ภนฺเต—‘อกิริยวาโท สมโณ โคตโม อกิริยาย ธมฺมํ เทเสติ, เตน จ สาวเก วิเนตี’ติฯ ",
"pli-tv-kd6:31.4.5":	"เย เต, ภนฺเต, เอวมาหํสุ—‘อกิริยวาโท สมโณ โคตโม, อกิริยาย ธมฺมํ เทเสติ, เตน จ สาวเก วิเนตี’ติฯ ",
"pli-tv-kd6:31.4.6":	"กจฺจิ เต, ภนฺเต, ภควโต วุตฺตวาทิโน, น จ ภควนฺตํ อภูเตน อพฺภาจิกฺขนฺติ, ธมฺมสฺส จานุธมฺมํ พฺยากโรนฺติ, น จ โกจิ สหธมฺมิโก วาทานุวาโท คารยฺหํ ฐานํ อาคจฺฉติ? ",
"pli-tv-kd6:31.4.7":	"อนพฺภกฺขาตุกามา หิ มยํ, ภนฺเต, ภควนฺตนฺ”ติฯ ",
"pli-tv-kd6:31.5.1":	"“อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.5.2":	"อกิริยวาโท สมโณ โคตโม, อกิริยาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.5.3":	"อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.5.4":	"กิริยวาโท สมโณ โคตโม กิริยาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.5.5":	"อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.5.6":	"อุจฺเฉทวาโท สมโณ โคตโม อุจฺเฉทาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.5.7":	"อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.5.8":	"เชคุจฺฉี สมโณ โคตโม, เชคุจฺฉิตาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.5.9":	"อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.5.10":	"เวนยิโก สมโณ โคตโม, วินยาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.5.11":	"อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.5.12":	"ตปสฺสี สมโณ โคตโม, ตปสฺสิตาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.5.13":	"อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.5.14":	"อปคพฺโภ สมโณ โคตโม, อปคพฺภตาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.5.15":	"อตฺถิ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.5.16":	"อสฺสตฺโถ สมโณ โคตโม, อสฺสาสาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.6.1":	"กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.6.2":	"อกิริยวาโท สมโณ โคตโม, อกิริยาย ธมฺมํ เทเสติ, เตน จ สาวเก วิเนตีติ? ",
"pli-tv-kd6:31.6.3":	"อหญฺหิ, สีห, อกิริยํ วทามิ กายทุจฺจริตสฺส วจีทุจฺจริตสฺส มโนทุจฺจริตสฺส; ",
"pli-tv-kd6:31.6.4":	"อเนกวิหิตานํ ปาปกานํ อกุสลานํ ธมฺมานํ อกิริยํ วทามิฯ ",
"pli-tv-kd6:31.6.5":	"อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.6.6":	"อกิริยวาโท สมโณ โคตโม, อกิริยาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.6.7":	"กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.6.8":	"กิริยวาโท สมโณ โคตโม, กิริยาย ธมฺมํ เทเสติ, เตน จ สาวเก วิเนตีติ? ",
"pli-tv-kd6:31.6.9":	"อหญฺหิ, สีห, กิริยํ วทามิ กายสุจริตสฺส วจีสุจริตสฺส มโนสุจริตสฺส, อเนกวิหิตานํ กุสลานํ ธมฺมานํ กิริยํ วทามิฯ ",
"pli-tv-kd6:31.6.10":	"อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.6.11":	"กิริยวาโท สมโณ โคตโม, กิริยาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.7.1":	"กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.7.2":	"อุจฺเฉทวาโท สมโณ โคตโม, อุจฺเฉทาย ธมฺมํ เทเสติ, เตน จ สาวเก วิเนตีติ? ",
"pli-tv-kd6:31.7.3":	"อหญฺหิ, สีห, อุจฺเฉทํ วทามิ ราคสฺส โทสสฺส โมหสฺส; ",
"pli-tv-kd6:31.7.4":	"อเนกวิหิตานํ ปาปกานํ อกุสลานํ ธมฺมานํ อุจฺเฉทํ วทามิฯ ",
"pli-tv-kd6:31.7.5":	"อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.7.6":	"อุจฺเฉทวาโท สมโณ โคตโม อุจฺเฉทาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.7.7":	"กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.7.8":	"เชคุจฺฉี สมโณ โคตโม, เชคุจฺฉิตาย ธมฺมํ เทเสติ, เตน จ สาวเก วิเนตีติ? ",
"pli-tv-kd6:31.7.9":	"อหญฺหิ, สีห, ชิคุจฺฉามิ กายทุจฺจริเตน วจีทุจฺจริเตน มโนทุจฺจริเตน; ",
"pli-tv-kd6:31.7.10":	"อเนกวิหิตานํ ปาปกานํ อกุสลานํ ธมฺมานํ สมาปตฺติยา ชิคุจฺฉามิฯ ",
"pli-tv-kd6:31.7.11":	"อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.7.12":	"เชคุจฺฉี สมโณ โคตโม, เชคุจฺฉิตาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.8.1":	"กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.8.2":	"เวนยิโก สมโณ โคตโม, วินยาย ธมฺมํ เทเสติ, เตน จ สาวเก วิเนตีติ? ",
"pli-tv-kd6:31.8.3":	"อหญฺหิ, สีห, วินยาย ธมฺมํ เทเสมิ ราคสฺส โทสสฺส โมหสฺส; ",
"pli-tv-kd6:31.8.4":	"อเนกวิหิตานํ ปาปกานํ อกุสลานํ ธมฺมานํ วินยาย ธมฺมํ เทเสมิฯ ",
"pli-tv-kd6:31.8.5":	"อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.8.6":	"เวนยิโก สมโณ โคตโม, วินยาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.8.7":	"กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.8.8":	"ตปสฺสี สมโณ โคตโม, ตปสฺสิตาย ธมฺมํ เทเสติ, เตน จ สาวเก วิเนตีติ? ",
"pli-tv-kd6:31.8.9":	"ตปนียาหํ, สีห, ปาปเก อกุสเล ธมฺเม วทามิ—",
"pli-tv-kd6:31.8.10":	"กายทุจฺจริตํ วจีทุจฺจริตํ มโนทุจฺจริตํฯ ",
"pli-tv-kd6:31.8.11":	"ยสฺส โข, สีห, ตปนียา ปาปกา อกุสลา ธมฺมา ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมา, ตมหํ ตปสฺสีติ วทามิฯ ",
"pli-tv-kd6:31.8.12":	"ตถาคตสฺส โข, สีห, ตปนียา ปาปกา อกุสลา ธมฺมา ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมาฯ ",
"pli-tv-kd6:31.8.13":	"อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย ตปสฺสี สมโณ โคตโม ตปสฺสิตาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.9.1":	"กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.9.2":	"อปคพฺโภ สมโณ โคตโม อปคพฺภตาย ธมฺมํ เทเสติ, เตน จ สาวเก วิเนตีติ? ",
"pli-tv-kd6:31.9.3":	"ยสฺส โข, สีห, อายตึ คพฺภเสยฺยา ปุนพฺภวาภินิพฺพตฺติ ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมา, ตมหํ อปคพฺโภติ วทามิฯ ",
"pli-tv-kd6:31.9.4":	"ตถาคตสฺส โข, สีห, อายตึ คพฺภเสยฺยา ปุนพฺภวาภินิพฺพตฺติ ปหีนา อุจฺฉินฺนมูลา ตาลาวตฺถุกตา อนภาวงฺกตา อายตึ อนุปฺปาทธมฺมาฯ ",
"pli-tv-kd6:31.9.5":	"อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.9.6":	"อปคพฺโภ สมโณ โคตโม, อปคพฺภตาย ธมฺมํ เทเสติ, เตน จ สาวเก วิเนตีติฯ ",
"pli-tv-kd6:31.9.7":	"กตโม จ, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.9.8":	"อสฺสตฺโถ สมโณ โคตโม อสฺสาสาย ธมฺมํ เทเสติ, เตน จ สาวเก วิเนตีติ? ",
"pli-tv-kd6:31.9.9":	"อหญฺหิ, สีห, อสฺสตฺโถ ปรเมน อสฺสาเสน, อสฺสาสาย ธมฺมํ เทเสมิ, เตน จ สาวเก วิเนมิฯ ",
"pli-tv-kd6:31.9.10":	"อยํ โข, สีห, ปริยาโย, เยน มํ ปริยาเยน สมฺมา วทมาโน วเทยฺย—",
"pli-tv-kd6:31.9.11":	"อสฺสตฺโถ สมโณ โคตโม อสฺสาสาย ธมฺมํ เทเสติ, เตน จ สาวเก วิเนตี”ติฯ ",
"pli-tv-kd6:31.10.1":	"เอวํ วุตฺเต สีโห เสนาปติ ภควนฺตํ เอตทโวจ—",
"pli-tv-kd6:31.10.2":	"“อภิกฺกนฺตํ, ภนฺเต …เป… ",
"pli-tv-kd6:31.10.3":	"อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
"pli-tv-kd6:31.10.4":	"“อนุวิจฺจการํ โข, สีห, กโรหิ; อนุวิจฺจกาโร ตุมฺหาทิสานํ ญาตมนุสฺสานํ สาธุ โหตี”ติฯ ",
"pli-tv-kd6:31.10.5":	"“อิมินาปาหํ, ภนฺเต, ภควโต ภิโยฺยโส มตฺตาย อตฺตมโน อภิรทฺโธ, ยํ มํ ภควา เอวมาห—",
"pli-tv-kd6:31.10.6":	"‘อนุวิจฺจการํ โข, สีห, กโรหิ; อนุวิจฺจกาโร ตุมฺหาทิสานํ ญาตมนุสฺสานํ สาธุ โหตี’ติฯ ",
"pli-tv-kd6:31.10.7":	"มมญฺหิ, ภนฺเต, อญฺญติตฺถิยา สาวกํ ลภิตฺวา เกวลกปฺปํ เวสาลึ ปฏากํ ปริหเรยฺยุํ—‘สีโห โข อมฺหากํ เสนาปติ สาวกตฺตํ อุปคโต’ติฯ ",
"pli-tv-kd6:31.10.8":	"อถ จ ปน มํ ภควา เอวมาห—",
"pli-tv-kd6:31.10.9":	"‘อนุวิจฺจการํ โข, สีห, กโรหิ; อนุวิจฺจกาโร ตุมฺหาทิสานํ ญาตมนุสฺสานํ สาธุ โหตี’ติฯ ",
"pli-tv-kd6:31.10.10":	"เอสาหํ, ภนฺเต, ทุติยมฺปิ ภควนฺตํ สรณํ คจฺฉามิ ธมฺมญฺจ ภิกฺขุสงฺฆญฺจฯ ",
"pli-tv-kd6:31.10.11":	"อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
"pli-tv-kd6:31.11.1":	"“ทีฆรตฺตํ โข เต, สีห, นิคณฺฐานํ โอปานภูตํ กุลํ, เยน เนสํ อุปคตานํ ปิณฺฑกํ ทาตพฺพํ มญฺเญยฺยาสี”ติฯ ",
"pli-tv-kd6:31.11.2":	"“อิมินาปาหํ, ภนฺเต, ภควโต ภิโยฺยโส มตฺตาย อตฺตมโน อภิรทฺโธ, ยํ มํ ภควา เอวมาห—",
"pli-tv-kd6:31.11.3":	"‘ทีฆรตฺตํ โข เต, สีห, นิคณฺฐานํ โอปานภูตํ กุลํ, เยน เนสํ อุปคตานํ ปิณฺฑกํ ทาตพฺพํ มญฺเญยฺยาสี’ติฯ ",
"pli-tv-kd6:31.11.4":	"สุตํ เม ตํ, ภนฺเต, สมโณ โคตโม เอวมาห—",
"pli-tv-kd6:31.11.5":	"‘มยฺหเมว ทานํ ทาตพฺพํ, น อญฺเญสํ ทานํ ทาตพฺพํ; มยฺหเมว สาวกานํ ทานํ ทาตพฺพํ, น อญฺเญสํ สาวกานํ ทานํ ทาตพฺพํ; ",
"pli-tv-kd6:31.11.6":	"มยฺหเมว ทินฺนํ มหปฺผลํ, น อญฺเญสํ ทินฺนํ มหปฺผลํ; มยฺหเมว สาวกานํ ทินฺนํ มหปฺผลํ, น อญฺเญสํ สาวกานํ ทินฺนํ มหปฺผลนฺ’ติฯ ",
"pli-tv-kd6:31.11.7":	"อถ จ ปน มํ ภควา นิคณฺเฐสุปิ ทาเน สมาทเปติฯ ",
"pli-tv-kd6:31.11.8":	"อปิ จ, ภนฺเต, มยเมตฺถ กาลํ ชานิสฺสามฯ ",
"pli-tv-kd6:31.11.9":	"เอสาหํ, ภนฺเต, ตติยมฺปิ ภควนฺตํ สรณํ คจฺฉามิ ธมฺมญฺจ ภิกฺขุสงฺฆญฺจฯ ",
"pli-tv-kd6:31.11.10":	"อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตนฺ”ติฯ ",
"pli-tv-kd6:31.12.1":	"อถ โข ภควา สีหสฺส เสนาปติสฺส อนุปุพฺพึ กถํ กเถสิ, เสยฺยถิทํ—",
"pli-tv-kd6:31.12.2":	"ทานกถํ …เป… ",
"pli-tv-kd6:31.12.3":	"อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd6:31.12.4":	"“อธิวาเสตุ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:31.12.5":	"อธิวาเสสิ ภควา ตุณฺหีภาเวนฯ ",
"pli-tv-kd6:31.12.6":	"อถ โข สีโห เสนาปติ ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd6:31.12.7":	"อถ โข สีโห เสนาปติ อญฺญตรํ ปุริสํ อาณาเปสิ—",
"pli-tv-kd6:31.12.8":	"“คจฺฉ, ภเณ, ปวตฺตมํสํ ชานาหี”ติฯ ",
"pli-tv-kd6:31.12.9":	"อถ โข สีโห เสนาปติ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd6:31.12.10":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน สีหสฺส เสนาปติสฺส นิเวสนํ เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd6:31.13.1":	"เตน โข ปน สมเยน สมฺพหุลา นิคณฺฐา เวสาลิยํ รถิกาย รถิกํ สิงฺฆาฏเกน สิงฺฆาฏกํ พาหา ปคฺคยฺห กนฺทนฺติ—",
"pli-tv-kd6:31.13.2":	"“อชฺช สีเหน เสนาปตินา ถูลํ ปสุํ วธิตฺวา สมณสฺส โคตมสฺส ภตฺตํ กตํ, ตํ สมโณ โคตโม ชานํ อุทฺทิสฺสกตํ มํสํ ปริภุญฺชติ ปฏิจฺจกมฺมนฺ”ติฯ ",
"pli-tv-kd6:31.13.3":	"อถ โข อญฺญตโร ปุริโส เยน สีโห เสนาปติ เตนุปสงฺกมิ, อุปสงฺกมิตฺวา สีหสฺส เสนาปติสฺส อุปกณฺณเก อาโรเจสิ—",
"pli-tv-kd6:31.13.4":	"“ยคฺเฆ, ภนฺเต, ชาเนยฺยาสิ, เอเต สมฺพหุลา นิคณฺฐา เวสาลิยํ รถิกาย รถิกํ สิงฺฆาฏเกน สิงฺฆาฏกํ พาหา ปคฺคยฺห กนฺทนฺติ—",
"pli-tv-kd6:31.13.5":	"‘อชฺช สีเหน เสนาปตินา ถูลํ ปสุํ วธิตฺวา สมณสฺส โคตมสฺส ภตฺตํ กตํ, ตํ สมโณ โคตโม ชานํ อุทฺทิสฺสกตํ มํสํ ปริภุญฺชติ ปฏิจฺจกมฺมนฺ’”ติฯ ",
"pli-tv-kd6:31.13.6":	"“อลํ, อโยฺย, ทีฆรตฺตมฺปิ เต อายสฺมนฺตา อวณฺณกามา พุทฺธสฺส, อวณฺณกามา ธมฺมสฺส, อวณฺณกามา สงฺฆสฺส; ",
"pli-tv-kd6:31.13.7":	"น จ ปน เต อายสฺมนฺตา ชิริทนฺติ ตํ ภควนฺตํ อสตา ตุจฺฉา มุสา อภูเตน อพฺภาจิกฺขนฺตา; ",
"pli-tv-kd6:31.13.8":	"น จ มยํ ชีวิตเหตุปิ สญฺจิจฺจ ปาณํ ชีวิตา โวโรเปยฺยามา”ติฯ ",
"pli-tv-kd6:31.14.1":	"อถ โข สีโห เสนาปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
"pli-tv-kd6:31.14.2":	"เอกมนฺตํ นิสินฺนํ โข สีหํ เสนาปตึ ภควา ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd6:31.14.3":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:31.14.4":	"“น, ภิกฺขเว, ชานํ อุทฺทิสฺสกตํ มํสํ ปริภุญฺชิตพฺพํฯ ",
"pli-tv-kd6:31.14.5":	"โย ปริภุญฺเชยฺย, อาปตฺติ ทุกฺกฏสฺสฯ ",
"pli-tv-kd6:31.14.6":	"อนุชานามิ, ภิกฺขเว, ติโกฏิปริสุทฺธํ มจฺฉมํสํ—อทิฏฺฐํ อสฺสุตํ อปริสงฺกิตนฺ”ติฯ ",
"pli-tv-kd6:32.1.0":	"๒๐ฯ กปฺปิยภูมิอนุชานน ",
"pli-tv-kd6:32.1.1":	"เตน โข ปน สมเยน เวสาลี สุภิกฺขา โหติ สุสสฺสา สุลภปิณฺฑา, สุกรา อุญฺเฉน ปคฺคเหน ยาเปตุํฯ ",
"pli-tv-kd6:32.1.2":	"อถ โข ภควโต รโหคตสฺส ปฏิสลฺลีนสฺส เอวํ เจตโส ปริวิตกฺโก อุทปาทิ—",
"pli-tv-kd6:32.1.3":	"“ยานิ ตานิ มยา ภิกฺขูนํ อนุญฺญาตานิ ทุพฺภิกฺเข ทุสฺสเสฺส ทุลฺลภปิณฺเฑ อนฺโต วุฏฺฐํ อนฺโต ปกฺกํ สามํ ปกฺกํ อุคฺคหิตปฏิคฺคหิตกํ ตโต นีหฏํ ปุเรภตฺตํ ปฏิคฺคหิตํ วนฏฺฐํ โปกฺขรฏฺฐํ, อชฺชาปิ นุ โข ตานิ ภิกฺขู ปริภุญฺชนฺตี”ติฯ ",
"pli-tv-kd6:32.1.4":	"อถ โข ภควา สายนฺหสมยํ ปฏิสลฺลานา วุฏฺฐิโต อายสฺมนฺตํ อานนฺทํ อามนฺเตสิ—",
"pli-tv-kd6:32.1.5":	"“ยานิ ตานิ, อานนฺท, มยา ภิกฺขูนํ อนุญฺญาตานิ ทุพฺภิกฺเข ทุสฺสเสฺส ทุลฺลภปิณฺเฑ อนฺโต วุฏฺฐํ อนฺโต ปกฺกํ สามํ ปกฺกํ อุคฺคหิตปฏิคฺคหิตกํ ตโต นีหฏํ ปุเรภตฺตํ ปฏิคฺคหิตํ วนฏฺฐํ โปกฺขรฏฺฐํ, อชฺชาปิ นุ โข ตานิ ภิกฺขู ปริภุญฺชนฺตี”ติ? ",
"pli-tv-kd6:32.1.6":	"“ปริภุญฺชนฺติ, ภควา”ติฯ ",
"pli-tv-kd6:32.2.1":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:32.2.2":	"“ยานิ ตานิ, ภิกฺขเว, มยา ภิกฺขูนํ อนุญฺญาตานิ ทุพฺภิกฺเข ทุสฺสเสฺส ทุลฺลภปิณฺเฑ อนฺโต วุฏฺฐํ อนฺโต ปกฺกํ สามํ ปกฺกํ อุคฺคหิตปฏิคฺคหิตกํ ตโต นีหฏํ ปุเรภตฺตํ ปฏิคฺคหิตํ วนฏฺฐํ โปกฺขรฏฺฐํ, ตานาหํ อชฺชตคฺเค ปฏิกฺขิปามิฯ ",
"pli-tv-kd6:32.2.3":	"น, ภิกฺขเว, อนฺโต วุฏฺฐํ อนฺโต ปกฺกํ สามํ ปกฺกํ อุคฺคหิตปฏิคฺคหิตกํ ปริภุญฺชิตพฺพํฯ ",
"pli-tv-kd6:32.2.4":	"โย ปริภุญฺเชยฺย, อาปตฺติ ทุกฺกฏสฺสฯ ",
"pli-tv-kd6:32.2.5":	"น จ, ภิกฺขเว, ตโต นีหฏํ ปุเรภตฺตํ ปฏิคฺคหิตํ วนฏฺฐํ โปกฺขรฏฺฐํ ภุตฺตาวินา ปวาริเตน อนติริตฺตํ ปริภุญฺชิตพฺพํฯ ",
"pli-tv-kd6:32.2.6":	"โย ปริภุญฺเชยฺย, ยถาธมฺโม กาเรตพฺโพ”ติฯ ",
"pli-tv-kd6:33.1.1":	"เตน โข ปน สมเยน ชานปทา มนุสฺสา พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สกเฏสุ อาโรเปตฺวา พหารามโกฏฺฐเก สกฏปริวฏฺฏํ กริตฺวา อจฺฉนฺติ—“ยทา ปฏิปาฏึ ลภิสฺสาม, ตทา ภตฺตํ กริสฺสามา”ติฯ ",
"pli-tv-kd6:33.1.2":	"มหา จ เมโฆ อุคฺคโต โหติฯ ",
"pli-tv-kd6:33.1.3":	"อถ โข เต มนุสฺสา เยนายสฺมา อานนฺโท เตนุปสงฺกมึสุ, อุปสงฺกมิตฺวา อายสฺมนฺตํ อานนฺทํ เอตทโวจุํ—“อิธ, ภนฺเต อานนฺท, พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สกเฏสุ อาโรปิตา ติฏฺฐนฺติ, มหา จ เมโฆ อุคฺคโต; กถํ นุ โข, ภนฺเต อานนฺท, ปฏิปชฺชิตพฺพนฺ”ติ? ",
"pli-tv-kd6:33.1.4":	"อถ โข อายสฺมา อานนฺโท ภควโต เอตมตฺถํ อาโรเจสิฯ ",
"pli-tv-kd6:33.2.1":	"“เตน หานนฺท, สงฺโฆ ปจฺจนฺติมํ วิหารํ กปฺปิยภูมึ สมฺมนฺนิตฺวา ตตฺถ วาเสตุ, ยํ สงฺโฆ อากงฺขติ วิหารํ วา อฑฺฒโยคํ วา ปาสาทํ วา หมฺมิยํ วา คุหํ วาฯ ",
"pli-tv-kd6:33.2.2":	"เอวญฺจ ปน, ภิกฺขเว, สมฺมนฺนิตพฺพาฯ ",
"pli-tv-kd6:33.2.3":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd6:33.2.4":	"‘สุณาตุ เม, ภนฺเต, สงฺโฆฯ ",
"pli-tv-kd6:33.2.5":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ วิหารํ กปฺปิยภูมึ สมฺมนฺเนยฺยฯ ",
"pli-tv-kd6:33.2.6":	"เอสา ญตฺติฯ ",
"pli-tv-kd6:33.2.7":	"สุณาตุ เม, ภนฺเต, สงฺโฆฯ ",
"pli-tv-kd6:33.2.8":	"สงฺโฆ อิตฺถนฺนามํ วิหารํ กปฺปิยภูมึ สมฺมนฺนติฯ ",
"pli-tv-kd6:33.2.9":	"ยสฺสายสฺมโต ขมติ อิตฺถนฺนามสฺส วิหารสฺส กปฺปิยภูมิยา สมฺมุติ, โส ตุณฺหสฺส; ",
"pli-tv-kd6:33.2.10":	"ยสฺส นกฺขมติ, โส ภาเสยฺยฯ ",
"pli-tv-kd6:33.2.11":	"สมฺมโต สงฺเฆน อิตฺถนฺนาโม วิหาโร กปฺปิยภูมิฯ ",
"pli-tv-kd6:33.2.12":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd6:33.3.1":	"เตน โข ปน สมเยน มนุสฺสา ตตฺเถว สมฺมุติยา กปฺปิยภูมิยา ยาคุโย ปจนฺติ, ภตฺตานิ ปจนฺติ, สูปานิ สมฺปาเทนฺติ, มํสานิ โกฏฺเฏนฺติ, กฏฺฐานิ ผาเลนฺติฯ ",
"pli-tv-kd6:33.3.2":	"อโสฺสสิ โข ภควา รตฺติยา ปจฺจูสสมยํ ปจฺจุฏฺฐาย อุจฺจาสทฺทํ มหาสทฺทํ กาโกรวสทฺทํ, สุตฺวาน อายสฺมนฺตํ อานนฺทํ อามนฺเตสิ—",
"pli-tv-kd6:33.3.3":	"“กึ นุ โข โส, อานนฺท, อุจฺจาสทฺโท มหาสทฺโท กาโกรวสทฺโท”ติ? ",
"pli-tv-kd6:33.4.1":	"“เอตรหิ, ภนฺเต, มนุสฺสา ตตฺเถว สมฺมุติยา กปฺปิยภูมิยา ยาคุโย ปจนฺติ, ภตฺตานิ ปจนฺติ, สูปานิ สมฺปาเทนฺติ, มํสานิ โกฏฺเฏนฺติ, กฏฺฐานิ ผาเลนฺติฯ ",
"pli-tv-kd6:33.4.2":	"โส เอโส, ภควา, อุจฺจาสทฺโท มหาสทฺโท กาโกรวสทฺโท”ติฯ ",
"pli-tv-kd6:33.4.3":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:33.4.4":	"“น, ภิกฺขเว, สมฺมุติ กปฺปิยภูมิ ปริภุญฺชิตพฺพาฯ ",
"pli-tv-kd6:33.4.5":	"โย ปริภุญฺเชยฺย, อาปตฺติ ทุกฺกฏสฺสฯ ",
"pli-tv-kd6:33.4.6":	"อนุชานามิ, ภิกฺขเว, ติโสฺส กปฺปิยภูมิโย—",
"pli-tv-kd6:33.4.7":	"อุสฺสาวนนฺติกํ โคนิสาทิกํ คหปตินฺ”ติฯ ",
"pli-tv-kd6:33.5.1":	"เตน โข ปน สมเยน อายสฺมา ยโสโช คิลาโน โหติฯ ",
"pli-tv-kd6:33.5.2":	"ตสฺสตฺถาย เภสชฺชานิ อาหริยนฺติฯ ",
"pli-tv-kd6:33.5.3":	"ตานิ ภิกฺขู พหิ วาเสนฺติฯ ",
"pli-tv-kd6:33.5.4":	"อุกฺกปิณฺฑกาปิ ขาทนฺติ, โจราปิ หรนฺติฯ ",
"pli-tv-kd6:33.5.5":	"ภควโต เอตมตฺถํ อาโรเจสุํฯ ",
"pli-tv-kd6:33.5.6":	"“อนุชานามิ, ภิกฺขเว, สมฺมุตึ กปฺปิยภูมึ ปริภุญฺชิตุํฯ ",
"pli-tv-kd6:33.5.7":	"อนุชานามิ, ภิกฺขเว, จตโสฺส กปฺปิยภูมิโย—",
"pli-tv-kd6:33.5.8":	"อุสฺสาวนนฺติกํ โคนิสาทิกํ คหปตึ สมฺมุตินฺ”ติฯ ",
"pli-tv-kd6:33.5.9":	"สีหภาณวาโร นิฏฺฐิโต จตุตฺโถฯ ",
"pli-tv-kd6:34.1.0":	"๒๑ฯ เมณฺฑกคหปติวตฺถุ ",
"pli-tv-kd6:34.1.1":	"เตน โข ปน สมเยน ภทฺทิยนคเร เมณฺฑโก คหปติ ปฏิวสติฯ ",
"pli-tv-kd6:34.1.2":	"ตสฺส เอวรูโป อิทฺธานุภาโว โหติ—",
"pli-tv-kd6:34.1.3":	"สีสํ นหายิตฺวา ธญฺญาคารํ สมฺมชฺชาเปตฺวา พหิทฺวาเร นิสีทติ, อนฺตลิกฺขา ธญฺญสฺส ธารา โอปติตฺวา ธญฺญาคารํ ปูเรติฯ ",
"pli-tv-kd6:34.1.4":	"ภริยาย เอวรูโป อิทฺธานุภาโว โหติ—",
"pli-tv-kd6:34.1.5":	"เอกํเยว อาฬฺหกถาลิกํ อุปนิสีทิตฺวา เอกญฺจ สูปภิญฺชนกํ ทาสกมฺมกรโปริสํ ภตฺเตน ปริวิสติ, น ตาว ตํ ขิยฺยติ ยาว สา น วุฏฺฐาติฯ ",
"pli-tv-kd6:34.1.6":	"ปุตฺตสฺส เอวรูโป อิทฺธานุภาโว โหติ—",
"pli-tv-kd6:34.1.7":	"เอกํเยว สหสฺสถวิกํ คเหตฺวา ทาสกมฺมกรโปริสสฺส ฉมาสิกํ เวตนํ เทติ, น ตาว ตํ ขิยฺยติ ยาวสฺส หตฺถคตาฯ ",
"pli-tv-kd6:34.2.1":	"สุณิสาย เอวรูโป อิทฺธานุภาโว โหติ—",
"pli-tv-kd6:34.2.2":	"เอกํเยว จตุโทณิกํ ปิฏกํ อุปนิสีทิตฺวา ทาสกมฺมกรโปริสสฺส ฉมาสิกํ ภตฺตํ เทติ, น ตาว ตํ ขิยฺยติ ยาว สา น วุฏฺฐาติฯ ",
"pli-tv-kd6:34.2.3":	"ทาสสฺส เอวรูโป อิทฺธานุภาโว โหติ—",
"pli-tv-kd6:34.2.4":	"เอเกน นงฺคเลน กสนฺตสฺส สตฺต สีตาโย คจฺฉนฺติฯ ",
"pli-tv-kd6:34.3.1":	"อโสฺสสิ โข ราชา มาคโธ เสนิโย พิมฺพิสาโร—",
"pli-tv-kd6:34.3.2":	"“อมฺหากํ กิร วิชิเต ภทฺทิยนคเร เมณฺฑโก คหปติ ปฏิวสติฯ ",
"pli-tv-kd6:34.3.3":	"ตสฺส เอวรูโป อิทฺธานุภาโว—",
"pli-tv-kd6:34.3.4":	"สีสํ นหายิตฺวา ธญฺญาคารํ สมฺมชฺชาเปตฺวา พหิทฺวาเร นิสีทติ, อนฺตลิกฺขา ธญฺญสฺส ธารา โอปติตฺวา ธญฺญาคารํ ปูเรติฯ ",
"pli-tv-kd6:34.3.5":	"ภริยาย เอวรูโป อิทฺธานุภาโว—",
"pli-tv-kd6:34.3.6":	"เอกํเยว อาฬฺหกถาลิกํ อุปนิสีทิตฺวา เอกญฺจ สูปภิญฺชนกํ ทาสกมฺมกรโปริสํ ภตฺเตน ปริวิสติ, น ตาว ตํ ขิยฺยติ ยาว สา น วุฏฺฐาติฯ ",
"pli-tv-kd6:34.3.7":	"ปุตฺตสฺส เอวรูโป อิทฺธานุภาโว—",
"pli-tv-kd6:34.3.8":	"เอกํเยว สหสฺสถวิกํ คเหตฺวา ทาสกมฺมกรโปริสสฺส ฉมาสิกํ เวตนํ เทติ, น ตาว ตํ ขิยฺยติ ยาวสฺส หตฺถคตาฯ ",
"pli-tv-kd6:34.4.1":	"สุณิสาย เอวรูโป อิทฺธานุภาโว—",
"pli-tv-kd6:34.4.2":	"เอกํเยว จตุโทณิกํ ปิฏกํ อุปนิสีทิตฺวา ทาสกมฺมกรโปริสสฺส ฉมาสิกํ ภตฺตํ เทติ, น ตาว ตํ ขิยฺยติ ยาว สา น วุฏฺฐาติฯ ",
"pli-tv-kd6:34.4.3":	"ทาสสฺส เอวรูโป อิทฺธานุภาโว—",
"pli-tv-kd6:34.4.4":	"เอเกน นงฺคเลน กสนฺตสฺส สตฺต สีตาโย คจฺฉนฺตี”ติฯ ",
"pli-tv-kd6:34.5.1":	"อถ โข ราชา มาคโธ เสนิโย พิมฺพิสาโร อญฺญตรํ สพฺพตฺถกํ มหามตฺตํ อามนฺเตสิ—",
"pli-tv-kd6:34.5.2":	"“อมฺหากํ กิร, ภเณ, วิชิเต ภทฺทิยนคเร เมณฺฑโก คหปติ ปฏิวสติฯ ",
"pli-tv-kd6:34.5.3":	"ตสฺส เอวรูโป อิทฺธานุภาโว—",
"pli-tv-kd6:34.5.4":	"สีสํ นหายิตฺวา ธญฺญาคารํ สมฺมชฺชาเปตฺวา พหิทฺวาเร นิสีทติ, อนฺตลิกฺขา ธญฺญสฺส ธารา โอปติตฺวา ธญฺญาคารํ ปูเรติฯ ",
"pli-tv-kd6:34.5.5":	"ภริยาย …เป… ",
"pli-tv-kd6:34.5.6":	"ปุตฺตสฺส … ",
"pli-tv-kd6:34.5.7":	"สุณิสาย … ",
"pli-tv-kd6:34.5.8":	"ทาสสฺส เอวรูโป อิทฺธานุภาโว, เอเกน นงฺคเลน กสนฺตสฺส สตฺต สีตาโย คจฺฉนฺตีติฯ ",
"pli-tv-kd6:34.5.9":	"คจฺฉ, ภเณ, ชานาหิฯ ",
"pli-tv-kd6:34.5.10":	"ยถา มยา สามํ ทิฏฺโฐ, เอวํ ตว ทิฏฺโฐ ภวิสฺสตี”ติฯ ",
"pli-tv-kd6:34.5.11":	"“เอวํ, เทวา”ติ โข โส มหามตฺโต รญฺโญ มาคธสฺส เสนิยสฺส พิมฺพิสารสฺส ปฏิสฺสุณิตฺวา จตุรงฺคินิยา เสนาย เยน ภทฺทิยํ เตน ปายาสิฯ ",
"pli-tv-kd6:34.6.1":	"อนุปุพฺเพน เยน ภทฺทิยํ เยน เมณฺฑโก คหปติ เตนุปสงฺกมิ; อุปสงฺกมิตฺวา เมณฺฑกํ คหปตึ เอตทโวจ—",
"pli-tv-kd6:34.6.2":	"“อหญฺหิ, คหปติ, รญฺญา อาณตฺโต—",
"pli-tv-kd6:34.6.3":	"‘อมฺหากํ กิร, ภเณ, วิชิเต ภทฺทิยนคเร เมณฺฑโก คหปติ ปฏิวสติ, ตสฺส เอวรูโป อิทฺธานุภาโว, สีสํ นหายิตฺวา …เป… ",
"pli-tv-kd6:34.6.4":	"ภริยาย … ",
"pli-tv-kd6:34.6.5":	"ปุตฺตสฺส … ",
"pli-tv-kd6:34.6.6":	"สุณิสาย … ",
"pli-tv-kd6:34.6.7":	"ทาสสฺส เอวรูโป อิทฺธานุภาโว, เอเกน นงฺคเลน กสนฺตสฺส สตฺต สีตาโย คจฺฉนฺตีติ, คจฺฉ, ภเณ, ชานาหิฯ ",
"pli-tv-kd6:34.6.8":	"ยถา มยา สามํ ทิฏฺโฐ, เอวํ ตว ทิฏฺโฐ ภวิสฺสตี’ติฯ ",
"pli-tv-kd6:34.6.9":	"ปสฺสาม เต, คหปติ, อิทฺธานุภาวนฺ”ติฯ ",
"pli-tv-kd6:34.6.10":	"อถ โข เมณฺฑโก คหปติ สีสํ นหายิตฺวา ธญฺญาคารํ สมฺมชฺชาเปตฺวา พหิทฺวาเร นิสีทิ, อนฺตลิกฺขา ธญฺญสฺส ธารา โอปติตฺวา ธญฺญาคารํ ปูเรสิฯ ",
"pli-tv-kd6:34.6.11":	"“ทิฏฺโฐ เต, คหปติ, อิทฺธานุภาโวฯ ",
"pli-tv-kd6:34.6.12":	"ภริยาย เต อิทฺธานุภาวํ ปสฺสิสฺสามา”ติฯ ",
"pli-tv-kd6:34.7.1":	"อถ โข เมณฺฑโก คหปติ ภริยํ อาณาเปสิ—",
"pli-tv-kd6:34.7.2":	"“เตน หิ จตุรงฺคินึ เสนํ ภตฺเตน ปริวิสา”ติฯ ",
"pli-tv-kd6:34.7.3":	"อถ โข เมณฺฑกสฺส คหปติสฺส ภริยา เอกํเยว อาฬฺหกถาลิกํ อุปนิสีทิตฺวา เอกญฺจ สูปภิญฺชนกํ จตุรงฺคินึ เสนํ ภตฺเตน ปริวิสิ, น ตาว ตํ ขิยฺยติ, ยาว สา น วุฏฺฐาติฯ ",
"pli-tv-kd6:34.7.4":	"“ทิฏฺโฐ เต, คหปติ, ภริยายปิ อิทฺธานุภาโวฯ ",
"pli-tv-kd6:34.7.5":	"ปุตฺตสฺส เต อิทฺธานุภาวํ ปสฺสิสฺสามา”ติฯ ",
"pli-tv-kd6:34.8.1":	"อถ โข เมณฺฑโก คหปติ ปุตฺตํ อาณาเปสิ—",
"pli-tv-kd6:34.8.2":	"“เตน หิ จตุรงฺคินิยา เสนาย ฉมาสิกํ เวตนํ เทหี”ติฯ ",
"pli-tv-kd6:34.8.3":	"อถ โข เมณฺฑกสฺส คหปติสฺส ปุตฺโต เอกํเยว สหสฺสถวิกํ คเหตฺวา จตุรงฺคินิยา เสนาย ฉมาสิกํ เวตนํ อทาสิ, น ตาว ตํ ขิยฺยติ, ยาวสฺส หตฺถคตาฯ ",
"pli-tv-kd6:34.8.4":	"“ทิฏฺโฐ เต, คหปติ, ปุตฺตสฺสปิ อิทฺธานุภาโวฯ ",
"pli-tv-kd6:34.8.5":	"สุณิสาย เต อิทฺธานุภาวํ ปสฺสิสฺสามา”ติฯ ",
"pli-tv-kd6:34.9.1":	"อถ โข เมณฺฑโก คหปติ สุณิสํ อาณาเปสิ—",
"pli-tv-kd6:34.9.2":	"“เตน หิ จตุรงฺคินิยา เสนาย ฉมาสิกํ ภตฺตํ เทหี”ติฯ ",
"pli-tv-kd6:34.9.3":	"อถ โข เมณฺฑกสฺส คหปติสฺส สุณิสา เอกํเยว จตุโทณิกํ ปิฏกํ อุปนิสีทิตฺวา จตุรงฺคินิยา เสนาย ฉมาสิกํ ภตฺตํ อทาสิ, น ตาว ตํ ขิยฺยติ ยาว สา น วุฏฺฐาติฯ ",
"pli-tv-kd6:34.9.4":	"“ทิฏฺโฐ เต, คหปติ, สุณิสายปิ อิทฺธานุภาโวฯ ",
"pli-tv-kd6:34.9.5":	"ทาสสฺส เต อิทฺธานุภาวํ ปสฺสิสฺสามา”ติฯ ",
"pli-tv-kd6:34.9.6":	"“มยฺหํ โข, สามิ, ทาสสฺส อิทฺธานุภาโว เขตฺเต ปสฺสิตพฺโพ”ติฯ ",
"pli-tv-kd6:34.9.7":	"“อลํ, คหปติ, ทิฏฺโฐ เต ทาสสฺสปิ อิทฺธานุภาโว”ติฯ ",
"pli-tv-kd6:34.9.8":	"อถ โข โส มหามตฺโต จตุรงฺคินิยา เสนาย ปุนเทว ราชคหํ ปจฺจาคญฺฉิฯ ",
"pli-tv-kd6:34.9.9":	"เยน ราชา มาคโธ เสนิโย พิมฺพิสาโร เตนุปสงฺกมิ; อุปสงฺกมิตฺวา รญฺโญ มาคธสฺส เสนิยสฺส พิมฺพิสารสฺส เอตมตฺถํ อาโรเจสิฯ ",
"pli-tv-kd6:34.10.1":	"อถ โข ภควา เวสาลิยํ ยถาภิรนฺตํ วิหริตฺวา เยน ภทฺทิยํ เตน จาริกํ ปกฺกามิ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
"pli-tv-kd6:34.10.2":	"อถ โข ภควา อนุปุพฺเพน จาริกํ จรมาโน เยน ภทฺทิยํ ตทวสริฯ ",
"pli-tv-kd6:34.10.3":	"ตตฺร สุทํ ภควา ภทฺทิเย วิหรติ ชาติยา วเนฯ ",
"pli-tv-kd6:34.11.1":	"อโสฺสสิ โข เมณฺฑโก คหปติ—",
"pli-tv-kd6:34.11.2":	"“สมโณ ขลุ โภ โคตโม สกฺยปุตฺโต สกฺยกุลา ปพฺพชิโต ภทฺทิยํ อนุปฺปตฺโต ภทฺทิเย วิหรติ ชาติยา วเนฯ ",
"pli-tv-kd6:34.11.3":	"ตํ โข ปน ภควนฺตํ โคตมํ เอวํ กลฺยาโณ กิตฺติสทฺโท อพฺภุคฺคโต—",
"pli-tv-kd6:34.11.4":	"‘อิติปิ โส ภควา อรหํ สมฺมาสมฺพุทฺโธ วิชฺชาจรณสมฺปนฺโน สุคโต โลกวิทู อนุตฺตโร ปุริสทมฺมสารถิ สตฺถา เทวมนุสฺสานํ พุทฺโธ ภควา’ฯ ",
"pli-tv-kd6:34.11.5":	"โส อิมํ โลกํ สเทวกํ สมารกํ สพฺรหฺมกํ สสฺสมณพฺราหฺมณึ ปชํ สเทวมนุสฺสํ สยํ อภิญฺญา สจฺฉิกตฺวา ปเวเทติฯ ",
"pli-tv-kd6:34.11.6":	"โส ธมฺมํ เทเสติ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสติฯ ",
"pli-tv-kd6:34.11.7":	"สาธุ โข ปน ตถารูปานํ อรหตํ ทสฺสนํ โหตี”ติฯ ",
"pli-tv-kd6:34.12.1":	"อถ โข เมณฺฑโก คหปติ ภทฺรานิ ภทฺรานิ ยานานิ โยชาเปตฺวา ภทฺรํ ภทฺรํ ยานํ อภิรุหิตฺวา ภเทฺรหิ ภเทฺรหิ ยาเนหิ ภทฺทิยา นิยฺยาสิ ภควนฺตํ ทสฺสนายฯ ",
"pli-tv-kd6:34.12.2":	"อทฺทสํสุ โข สมฺพหุลา ติตฺถิยา เมณฺฑกํ คหปตึ ทูรโตว อาคจฺฉนฺตํ, ทิสฺวาน เมณฺฑกํ คหปตึ เอตทโวจุํ—",
"pli-tv-kd6:34.12.3":	"“กหํ ตฺวํ, คหปติ, คจฺฉสี”ติ? ",
"pli-tv-kd6:34.12.4":	"“คจฺฉามหํ, ภนฺเต, ภควนฺตํ สมณํ โคตมํ ทสฺสนายา”ติฯ ",
"pli-tv-kd6:34.12.5":	"“กึ ปน ตฺวํ, คหปติ, กิริยวาโท สมาโน อกิริยวาทํ สมณํ โคตมํ ทสฺสนาย อุปสงฺกมิสฺสสิ? ",
"pli-tv-kd6:34.12.6":	"สมโณ หิ, คหปติ, โคตโม อกิริยวาโท อกิริยาย ธมฺมํ เทเสติ, เตน จ สาวเก วิเนตี”ติฯ ",
"pli-tv-kd6:34.13.1":	"อถ โข เมณฺฑกสฺส คหปติสฺส เอตทโหสิ—",
"pli-tv-kd6:34.13.2":	"“นิสฺสํสยํ โข โส ภควา อรหํ สมฺมาสมฺพุทฺโธ ภวิสฺสติ, ยถยิเม ติตฺถิยา อุสูยนฺตี”ติฯ ",
"pli-tv-kd6:34.13.3":	"ยาวติกา ยานสฺส ภูมิ, ยาเนน คนฺตฺวา ยานา ปจฺโจโรหิตฺวา ปตฺติโกว เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd6:34.13.4":	"เอกมนฺตํ นิสินฺนสฺส โข เมณฺฑกสฺส คหปติสฺส ภควา อนุปุพฺพึ กถํ กเถสิ, เสยฺยถิทํ—",
"pli-tv-kd6:34.13.5":	"ทานกถํ …เป… ",
"pli-tv-kd6:34.13.6":	"อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd6:34.13.7":	"“อภิกฺกนฺตํ, ภนฺเต …เป… ",
"pli-tv-kd6:34.13.8":	"อุปาสกํ มํ ภควา ธาเรตุ อชฺชตคฺเค ปาณุเปตํ สรณํ คตํฯ ",
"pli-tv-kd6:34.13.9":	"อธิวาเสตุ จ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:34.13.10":	"อธิวาเสสิ ภควา ตุณฺหีภาเวนฯ ",
"pli-tv-kd6:34.14.1":	"อถ โข เมณฺฑโก คหปติ ภควโต อธิวาสนํ วิทิตฺวา อุฏฺฐายาสนา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd6:34.14.2":	"อถ โข เมณฺฑโก คหปติ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd6:34.14.3":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน เมณฺฑกสฺส คหปติสฺส นิเวสนํ เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd6:34.15.1":	"อถ โข เมณฺฑกสฺส คหปติสฺส ภริยา จ ปุตฺโต จ สุณิสา จ ทาโส จ เยน ภควา เตนุปสงฺกมึสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทึสุฯ ",
"pli-tv-kd6:34.15.2":	"เตสํ ภควา อนุปุพฺพึ กถํ กเถสิ, เสยฺยถิทํ—",
"pli-tv-kd6:34.15.3":	"ทานกถํ …เป… ",
"pli-tv-kd6:34.15.4":	"อปรปฺปจฺจยา สตฺถุสาสเน ภควนฺตํ เอตทโวจุํ—",
"pli-tv-kd6:34.15.5":	"“อภิกฺกนฺตํ, ภนฺเต …เป… ",
"pli-tv-kd6:34.15.6":	"เอเต มยํ, ภนฺเต, ภควนฺตํ สรณํ คจฺฉาม ธมฺมญฺจ ภิกฺขุสงฺฆญฺจฯ ",
"pli-tv-kd6:34.15.7":	"อุปาสเก โน ภควา ธาเรตุ อชฺชตคฺเค ปาณุเปเต สรณํ คเต”ติฯ ",
"pli-tv-kd6:34.16.1":	"อถ โข เมณฺฑโก คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ เอกมนฺตํ นิสินฺโน โข เมณฺฑโก คหปติ ภควนฺตํ เอตทโวจ—",
"pli-tv-kd6:34.16.2":	"“ยาว, ภนฺเต, ภควา ภทฺทิเย วิหรติ ตาว อหํ พุทฺธปฺปมุขสฺส ภิกฺขุสงฺฆสฺส ธุวภตฺเตนา”ติฯ ",
"pli-tv-kd6:34.16.3":	"อถ โข ภควา เมณฺฑกํ คหปตึ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd6:34.17.0":	"๒๒ฯ ปญฺจโครสาทิอนุชานน ",
"pli-tv-kd6:34.17.1":	"อถ โข ภควา ภทฺทิเย ยถาภิรนฺตํ วิหริตฺวา เมณฺฑกํ คหปตึ อนาปุจฺฉา เยน องฺคุตฺตราโป เตน จาริกํ ปกฺกามิ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
"pli-tv-kd6:34.17.2":	"อโสฺสสิ โข เมณฺฑโก คหปติ—",
"pli-tv-kd6:34.17.3":	"“ภควา กิร เยน องฺคุตฺตราโป เตน จาริกํ ปกฺกนฺโต มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหี”ติฯ ",
"pli-tv-kd6:34.17.4":	"อถ โข เมณฺฑโก คหปติ ทาเส จ กมฺมกเร จ อาณาเปสิ—",
"pli-tv-kd6:34.17.5":	"“เตน หิ, ภเณ, พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สกเฏสุ อาโรเปตฺวา อาคจฺฉถ, อฑฺฒเตลสานิ จ โคปาลกสตานิ อฑฺฒเตลสานิ จ เธนุสตานิ อาทาย อาคจฺฉนฺตุ, ยตฺถ ภควนฺตํ ปสฺสิสฺสาม ตตฺถ ตรุเณน ขีเรน โภเชสฺสามา”ติฯ ",
"pli-tv-kd6:34.18.1":	"อถ โข เมณฺฑโก คหปติ ภควนฺตํ อนฺตรามคฺเค กนฺตาเร สมฺภาเวสิฯ ",
"pli-tv-kd6:34.18.2":	"อถ โข เมณฺฑโก คหปติ เยน ภควา เตนุปสงฺกมิ; อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd6:34.18.3":	"เอกมนฺตํ ฐิโต โข เมณฺฑโก คหปติ ภควนฺตํ เอตทโวจ—",
"pli-tv-kd6:34.18.4":	"“อธิวาเสตุ เม, ภนฺเต, ภควา สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:34.18.5":	"อธิวาเสสิ ภควา ตุณฺหีภาเวนฯ ",
"pli-tv-kd6:34.18.6":	"อถ โข เมณฺฑโก คหปติ ภควโต อธิวาสนํ วิทิตฺวา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd6:34.18.7":	"อถ โข เมณฺฑโก คหปติ ตสฺสา รตฺติยา อจฺจเยน ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, ภนฺเต, นิฏฺฐิตํ ภตฺตนฺ”ติฯ ",
"pli-tv-kd6:34.19.1":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน เมณฺฑกสฺส คหปติสฺส ปริเวสนา เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd6:34.19.2":	"อถ โข เมณฺฑโก คหปติ อฑฺฒเตลสานิ โคปาลกสตานิ อาณาเปสิ—",
"pli-tv-kd6:34.19.3":	"“เตน หิ, ภเณ, เอกเมกํ เธนุํ คเหตฺวา เอกเมกสฺส ภิกฺขุโน อุปติฏฺฐถ ตรุเณน ขีเรน โภเชสฺสามา”ติฯ ",
"pli-tv-kd6:34.19.4":	"อถ โข เมณฺฑโก คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปสิ สมฺปวาเรสิ, ตรุเณน จ ขีเรนฯ ",
"pli-tv-kd6:34.19.5":	"ภิกฺขู กุกฺกุจฺจายนฺตา ขีรํ น ปฏิคฺคณฺหนฺติฯ ",
"pli-tv-kd6:34.19.6":	"“ปฏิคฺคณฺหถ, ภิกฺขเว, ปริภุญฺชถา”ติฯ ",
"pli-tv-kd6:34.20.1":	"อถ โข เมณฺฑโก คหปติ พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ตรุเณน จ ขีเรน ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
"pli-tv-kd6:34.20.2":	"เอกมนฺตํ นิสินฺโน โข เมณฺฑโก คหปติ ภควนฺตํ เอตทโวจ—",
"pli-tv-kd6:34.20.3":	"“สนฺติ, ภนฺเต, มคฺคา กนฺตารา, อปฺโปทกา อปฺปภกฺขา, น สุกรา อปาเถเยฺยน คนฺตุํฯ ",
"pli-tv-kd6:34.20.4":	"สาธุ, ภนฺเต, ภควา ภิกฺขูนํ ปาเถยฺยํ อนุชานาตู”ติฯ ",
"pli-tv-kd6:34.20.5":	"อถ โข ภควา เมณฺฑกํ คหปตึ ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd6:34.21.1":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:34.21.2":	"“อนุชานามิ, ภิกฺขเว, ปญฺจ โครเส—",
"pli-tv-kd6:34.21.3":	"ขีรํ, ทธึ, ตกฺกํ, นวนีตํ, สปฺปึฯ ",
"pli-tv-kd6:34.21.4":	"สนฺติ, ภิกฺขเว, มคฺคา กนฺตารา อปฺโปทกา อปฺปภกฺขา, น สุกรา อปาเถเยฺยน คนฺตุํฯ ",
"pli-tv-kd6:34.21.5":	"อนุชานามิ, ภิกฺขเว, ปาเถยฺยํ ปริเยสิตุํ ตณฺฑุโล ตณฺฑุลตฺถิเกน, มุคฺโค มุคฺคตฺถิเกน, มาโส มาสตฺถิเกน, โลณํ โลณตฺถิเกน, คุโฬ คุฬตฺถิเกน, เตลํ เตลตฺถิเกน, สปฺปิ สปฺปิตฺถิเกนฯ ",
"pli-tv-kd6:34.21.6":	"สนฺติ, ภิกฺขเว, มนุสฺสา, สทฺธา ปสนฺนา, เต กปฺปิยการกานํ หตฺเถ หิรญฺญํ อุปนิกฺขิปนฺติ—",
"pli-tv-kd6:34.21.7":	"‘อิมินา อยฺยสฺส ยํ กปฺปิยํ ตํ เทถา’ติฯ ",
"pli-tv-kd6:34.21.8":	"อนุชานามิ, ภิกฺขเว, ยํ ตโต กปฺปิยํ ตํ สาทิตุํ; ",
"pli-tv-kd6:34.21.9":	"น เตฺววาหํ, ภิกฺขเว, เกนจิ ปริยาเยน ชาตรูปรชตํ สาทิตพฺพํ ปริเยสิตพฺพนฺติ วทามี”ติฯ ",
"pli-tv-kd6:35.1.0":	"๒๓ฯ เกณิยชฏิลวตฺถุ ",
"pli-tv-kd6:35.1.1":	"อถ โข ภควา อนุปุพฺเพน จาริกํ จรมาโน เยน อาปณํ ตทวสริฯ ",
"pli-tv-kd6:35.1.2":	"อโสฺสสิ โข เกณิโย ชฏิโล—",
"pli-tv-kd6:35.1.3":	"“สมโณ ขลุ โภ โคตโม สกฺยปุตฺโต สกฺยกุลา ปพฺพชิโต อาปณํ อนุปฺปตฺโต, ตํ โข ปน ภวนฺตํ โคตมํ เอวํ กลฺยาโณ กิตฺติสทฺโท อพฺภุคฺคโต …เป… ",
"pli-tv-kd6:35.1.4":	"สาธุ โข ปน ตถารูปานํ อรหตํ ทสฺสนํ โหตี”ติฯ ",
"pli-tv-kd6:35.1.5":	"อถ โข เกณิยสฺส ชฏิลสฺส เอตทโหสิ—",
"pli-tv-kd6:35.1.6":	"“กึ นุ โข อหํ สมณสฺส โคตมสฺส หราเปยฺยนฺ”ติฯ ",
"pli-tv-kd6:35.2.1":	"อถ โข เกณิยสฺส ชฏิลสฺส เอตทโหสิ—",
"pli-tv-kd6:35.2.2":	"“เยปิ โข เต พฺราหฺมณานํ ปุพฺพกา อิสโย มนฺตานํ กตฺตาโร มนฺตานํ ปวตฺตาโร, เยสมิทํ เอตรหิ พฺราหฺมณา โปราณํ มนฺตปทํ คีตํ ปวุตฺตํ สมิหิตํ, ตทนุคายนฺติ ตทนุภาสนฺติ, ภาสิตมนุภาสนฺติ, วาจิตมนุวาเจนฺติ, เสยฺยถิทํ—",
"pli-tv-kd6:35.2.3":	"อฏฺฐโก วามโก วามเทโว เวสฺสามิตฺโต ยมตคฺคิ องฺคีรโส ภารทฺวาโช วาเสฏฺโฐ กสฺสโป ภคุ, รตฺตูปรตา วิรตา วิกาลโภชนา, เต เอวรูปานิ ปานานิ สาทิยึสุฯ ",
"pli-tv-kd6:35.3.1":	"สมโณปิ โคตโม รตฺตูปรโต วิรโต วิกาลโภชนา, อรหติ สมโณปิ โคตโม เอวรูปานิ ปานานิ สาทิยิตุนฺ”ติ ",
"pli-tv-kd6:35.3.2":	"ปหูตํ ปานํ ปฏิยาทาเปตฺวา กาเชหิ คาหาเปตฺวา เยน ภควา เตนุปสงฺกมิ; อุปสงฺกมิตฺวา ภควตา สทฺธึ สมฺโมทิ; ",
"pli-tv-kd6:35.3.3":	"สมฺโมทนียํ กถํ สารณียํ วีติสาเรตฺวา เอกมนฺตํ อฏฺฐาสิฯ ",
"pli-tv-kd6:35.3.4":	"เอกมนฺตํ ฐิโต โข เกณิโย ชฏิโล ภควนฺตํ เอตทโวจ—",
"pli-tv-kd6:35.3.5":	"“ปฏิคฺคณฺหาตุ เม ภวํ โคตโม ปานนฺ”ติฯ ",
"pli-tv-kd6:35.3.6":	"“เตน หิ, เกณิย, ภิกฺขูนํ เทหี”ติฯ ",
"pli-tv-kd6:35.3.7":	"อถ โข เกณิโย ชฏิโล ภิกฺขูนํ เทติฯ ",
"pli-tv-kd6:35.3.8":	"ภิกฺขู กุกฺกุจฺจายนฺตา น ปฏิคฺคณฺหนฺติฯ ",
"pli-tv-kd6:35.3.9":	"“ปฏิคฺคณฺหถ, ภิกฺขเว, ปริภุญฺชถา”ติฯ ",
"pli-tv-kd6:35.4.1":	"อถ โข เกณิโย ชฏิโล พุทฺธปฺปมุขํ ภิกฺขุสงฺฆํ ปหูเตหิ ปาเนหิ สหตฺถา สนฺตปฺเปตฺวา สมฺปวาเรตฺวา ภควนฺตํ โธตหตฺถํ โอนีตปตฺตปาณึ เอกมนฺตํ นิสีทิฯ ",
"pli-tv-kd6:35.4.2":	"เอกมนฺตํ นิสินฺนํ โข เกณิยํ ชฏิลํ ภควา ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
"pli-tv-kd6:35.4.3":	"อถ โข เกณิโย ชฏิโล ภควตา ธมฺมิยา กถาย สนฺทสฺสิโต สมาทปิโต สมุตฺเตชิโต สมฺปหํสิโต ภควนฺตํ เอตทโวจ—",
"pli-tv-kd6:35.4.4":	"“อธิวาเสตุ เม ภวํ โคตโม สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:35.5.1":	"“มหา โข, เกณิย, ภิกฺขุสงฺโฆ อฑฺฒเตลสานิ ภิกฺขุสตานิ, ตฺวญฺจ พฺราหฺมเณสุ อภิปฺปสนฺโน”ติฯ ",
"pli-tv-kd6:35.5.2":	"ทุติยมฺปิ โข เกณิโย ชฏิโล ภควนฺตํ เอตทโวจ—",
"pli-tv-kd6:35.5.3":	"“กิญฺจาปิ โข, โภ โคตม, มหา ภิกฺขุสงฺโฆ อฑฺฒเตลสานิ ภิกฺขุสตานิ, อหญฺจ พฺราหฺมเณสุ อภิปฺปสนฺโน, อธิวาเสตุ เม ภวํ โคตโม สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:35.5.4":	"“มหา โข, เกณิย, ภิกฺขุสงฺโฆ อฑฺฒเตลสานิ ภิกฺขุสตานิ, ตฺวญฺจ พฺราหฺมเณสุ อภิปฺปสนฺโน”ติฯ ",
"pli-tv-kd6:35.5.5":	"ตติยมฺปิ โข เกณิโย ชฏิโล ภควนฺตํ เอตทโวจ—",
"pli-tv-kd6:35.5.6":	"“กิญฺจาปิ โข, โภ โคตม, มหา ภิกฺขุสงฺโฆ อฑฺฒเตลสานิ ภิกฺขุสตานิ, อหญฺจ พฺราหฺมเณสุ อภิปฺปสนฺโน, อธิวาเสตุ ภวํ โคตโม สฺวาตนาย ภตฺตํ สทฺธึ ภิกฺขุสงฺเฆนา”ติฯ ",
"pli-tv-kd6:35.5.7":	"อธิวาเสสิ ภควา ตุณฺหีภาเวนฯ ",
"pli-tv-kd6:35.5.8":	"อถ โข เกณิโย ชฏิโล ภควโต อธิวาสนํ วิทิตฺวา อุฏฺฐายาสนา ปกฺกามิฯ ",
"pli-tv-kd6:35.6.1":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:35.6.2":	"“อนุชานามิ, ภิกฺขเว, อฏฺฐ ปานานิ—",
"pli-tv-kd6:35.6.3":	"อมฺพปานํ ชมฺพุปานํ โจจปานํ โมจปานํ มธูกปานํ มุทฺทิกปานํ สาลูกปานํ ผารุสกปานํฯ ",
"pli-tv-kd6:35.6.4":	"อนุชานามิ, ภิกฺขเว, สพฺพํ ผลรสํ ฐเปตฺวา ธญฺญผลรสํฯ ",
"pli-tv-kd6:35.6.5":	"อนุชานามิ, ภิกฺขเว, สพฺพํ ปตฺตรสํ ฐเปตฺวา ฑากรสํฯ ",
"pli-tv-kd6:35.6.6":	"อนุชานามิ, ภิกฺขเว, สพฺพํ ปุปฺผรสํ ฐเปตฺวา มธูกปุปฺผรสํฯ ",
"pli-tv-kd6:35.6.7":	"อนุชานามิ, ภิกฺขเว, อุจฺฉุรสนฺ”ติฯ ",
"pli-tv-kd6:35.7.1":	"อถ โข เกณิโย ชฏิโล ตสฺสา รตฺติยา อจฺจเยน สเก อสฺสเม ปณีตํ ขาทนียํ โภชนียํ ปฏิยาทาเปตฺวา ภควโต กาลํ อาโรจาเปสิ—“กาโล, โภ โคตม, นิฏฺฐิตํ ภตฺตนฺ”ติฯ ",
"pli-tv-kd6:35.7.2":	"อถ โข ภควา ปุพฺพณฺหสมยํ นิวาเสตฺวา ปตฺตจีวรมาทาย เยน เกณิยสฺส ชฏิลสฺส อสฺสโม เตนุปสงฺกมิ; อุปสงฺกมิตฺวา ปญฺญตฺเต อาสเน นิสีทิ สทฺธึ ภิกฺขุสงฺเฆนฯ ",
"pli-tv-kd6:35.7.3":	"อถ โข เกณิโย ชฏิโล พุทฺธปฺปมุขํ ภิกฺขุสงฺฆํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา ภควนฺตํ ภุตฺตาวึ โอนีตปตฺตปาณึ เอกมนฺตํ นิสีทิฯ ",
"pli-tv-kd6:35.8.1":	"เอกมนฺตํ นิสินฺนํ โข เกณิยํ ชฏิลํ ภควา อิมาหิ คาถาหิ อนุโมทิ—",
"pli-tv-kd6:35.8.2":	"“อคฺคิหุตฺตมุขา ยญฺญา, ",
"pli-tv-kd6:35.8.3":	"สาวิตฺตี ฉนฺทโส มุขํ; ",
"pli-tv-kd6:35.8.4":	"ราชา มุขํ มนุสฺสานํ, ",
"pli-tv-kd6:35.8.5":	"นทีนํ สาคโร มุขํฯ ",
"pli-tv-kd6:35.8.6":	"นกฺขตฺตานํ มุขํ จนฺโท, ",
"pli-tv-kd6:35.8.7":	"อาทิจฺโจ ตปตํ มุขํ; ",
"pli-tv-kd6:35.8.8":	"ปุญฺญํ อากงฺขมานานํ, ",
"pli-tv-kd6:35.8.9":	"สงฺโฆ เว ยชตํ มุขนฺ”ติฯ ",
"pli-tv-kd6:35.8.10":	"อถ โข ภควา เกณิยํ ชฏิลํ อิมาหิ คาถาหิ อนุโมทิตฺวา อุฏฺฐายาสนา ปกฺกามิฯ ",
"pli-tv-kd6:36.1.0":	"๒๔ฯ โรชมลฺลวตฺถุ ",
"pli-tv-kd6:36.1.1":	"อถ โข ภควา อาปเณ ยถาภิรนฺตํ วิหริตฺวา เยน กุสินารา เตน จาริกํ ปกฺกามิ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
"pli-tv-kd6:36.1.2":	"อโสฺสสุํ โข โกสินารกา มลฺลา—“ภควา กิร กุสินารํ อาคจฺฉติ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหี”ติฯ ",
"pli-tv-kd6:36.1.3":	"เต สงฺครํ อกํสุ—“โย ภควโต ปจฺจุคฺคมนํ น กริสฺสติ, ปญฺจสตานิสฺส ทณฺโฑ”ติฯ ",
"pli-tv-kd6:36.1.4":	"เตน โข ปน สมเยน โรโช มโลฺล อายสฺมโต อานนฺทสฺส สหาโย โหติฯ ",
"pli-tv-kd6:36.1.5":	"อถ โข ภควา อนุปุพฺเพน จาริกํ จรมาโน เยน กุสินารา ตทวสริฯ ",
"pli-tv-kd6:36.2.1":	"อถ โข โกสินารกา มลฺลา ภควโต ปจฺจุคฺคมนํ อกํสุฯ ",
"pli-tv-kd6:36.2.2":	"อถ โข โรโช มโลฺล ภควโต ปจฺจุคฺคมนํ กริตฺวา เยนายสฺมา อานนฺโท เตนุปสงฺกมิ, อุปสงฺกมิตฺวา อายสฺมนฺตํ อานนฺทํ อภิวาเทตฺวา เอกมนฺตํ อฏฺฐาสิฯ ",
"pli-tv-kd6:36.2.3":	"เอกมนฺตํ ฐิตํ โข โรชํ มลฺลํ อายสฺมา อานนฺโท เอตทโวจ—",
"pli-tv-kd6:36.2.4":	"“อุฬารํ โข เต อิทํ, อาวุโส โรช, ยํ ตฺวํ ภควโต ปจฺจุคฺคมนํ อกาสี”ติฯ ",
"pli-tv-kd6:36.2.5":	"“นาหํ, ภนฺเต อานนฺท, พหุกโต พุทฺเธ วา ธมฺเม วา สงฺเฆ วา; ",
"pli-tv-kd6:36.2.6":	"อปิ จ ญาตีหิ สงฺคโร กโต—‘โย ภควโต ปจฺจุคฺคมนํ น กริสฺสติ, ปญฺจสตานิสฺส ทณฺโฑ’ติ; ",
"pli-tv-kd6:36.2.7":	"โส โข อหํ, ภนฺเต อานนฺท, ญาตีนํ ทณฺฑภยา เอวาหํ ภควโต ปจฺจุคฺคมนํ อกาสินฺ”ติฯ ",
"pli-tv-kd6:36.2.8":	"อถ โข อายสฺมา อานนฺโท อนตฺตมโน อโหสิ “กถญฺหิ นาม โรโช มโลฺล เอวํ วกฺขตี”ติ? ",
"pli-tv-kd6:36.3.1":	"อถ โข อายสฺมา อานนฺโท เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd6:36.3.2":	"เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ—",
"pli-tv-kd6:36.3.3":	"“อยํ, ภนฺเต, โรโช มโลฺล อภิญฺญาโต ญาตมนุโสฺสฯ ",
"pli-tv-kd6:36.3.4":	"มหตฺถิโก โข ปน เอวรูปานํ ญาตมนุสฺสานํ อิมสฺมึ ธมฺมวินเย ปสาโทฯ ",
"pli-tv-kd6:36.3.5":	"สาธุ, ภนฺเต, ภควา ตถา กโรตุ, ยถา โรโช มโลฺล อิมสฺมึ ธมฺมวินเย ปสีเทยฺยา”ติฯ ",
"pli-tv-kd6:36.3.6":	"“น โข ตํ, อานนฺท, ทุกฺกรํ ตถาคเตน, ยถา โรโช มโลฺล อิมสฺมึ ธมฺมวินเย ปสีเทยฺยา”ติฯ ",
"pli-tv-kd6:36.4.1":	"อถ โข ภควา โรชํ มลฺลํ เมตฺเตน จิตฺเตน ผริตฺวา อุฏฺฐายาสนา วิหารํ ปาวิสิฯ ",
"pli-tv-kd6:36.4.2":	"อถ โข โรโช มโลฺล ภควโต เมตฺเตน จิตฺเตน ผุฏฺโฐ, เสยฺยถาปิ นาม คาวึ ตรุณวจฺโฉ; ",
"pli-tv-kd6:36.4.3":	"เอวเมว วิหาเรน วิหารํ ปริเวเณน ปริเวณํ อุปสงฺกมิตฺวา ภิกฺขู ปุจฺฉติ—",
"pli-tv-kd6:36.4.4":	"“กหํ นุ โข, ภนฺเต, เอตรหิ โส ภควา วิหรติ อรหํ สมฺมาสมฺพุทฺโธ, ทสฺสนกามา หิ มยํ ตํ ภควนฺตํ อรหนฺตํ สมฺมาสมฺพุทฺธนฺ”ติฯ ",
"pli-tv-kd6:36.4.5":	"“เอสาวุโส โรช, วิหาโร สํวุตทฺวาโร, เตน อปฺปสทฺโท อุปสงฺกมิตฺวา อตรมาโน อาฬินฺทํ ปวิสิตฺวา อุกฺกาสิตฺวา อคฺคฬํ อาโกเฏหิ, วิวริสฺสติ เต ภควา ทฺวารนฺ”ติฯ ",
"pli-tv-kd6:36.5.1":	"อถ โข โรโช มโลฺล เยน โส วิหาโร สํวุตทฺวาโร, เตน อปฺปสทฺโท อุปสงฺกมิตฺวา อตรมาโน อาฬินฺทํ ปวิสิตฺวา อุกฺกาสิตฺวา อคฺคฬํ อาโกเฏสิฯ วิวริ ภควา ทฺวารํฯ ",
"pli-tv-kd6:36.5.2":	"อถ โข โรโช มโลฺล วิหารํ ปวิสิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd6:36.5.3":	"เอกมนฺตํ นิสินฺนสฺส โข โรชสฺส มลฺลสฺส ภควา อนุปุพฺพึ กถํ กเถสิ, เสยฺยถิทํ—",
"pli-tv-kd6:36.5.4":	"ทานกถํ …เป… ",
"pli-tv-kd6:36.5.5":	"อปรปฺปจฺจโย สตฺถุสาสเน ภควนฺตํ เอตทโวจ—",
"pli-tv-kd6:36.5.6":	"“สาธุ, ภนฺเต, อยฺยา มมญฺเญว ปฏิคฺคเณฺหยฺยุํ จีวรปิณฺฑปาตเสนาสนคิลานปฺปจฺจยเภสชฺชปริกฺขารํ, โน อญฺเญสนฺ”ติฯ ",
"pli-tv-kd6:36.5.7":	"“เยสํ โข, โรช, เสกฺเขน ญาเณน เสกฺเขน ทสฺสเนน ธมฺโม ทิฏฺโฐ เสยฺยถาปิ ตยา, เตสมฺปิ เอวํ โหติ—",
"pli-tv-kd6:36.5.8":	"‘อโห นูน อยฺยา อมฺหากญฺเญว ปฏิคฺคเณฺหยฺยุํ จีวรปิณฺฑปาตเสนาสนคิลานปฺปจฺจยเภสชฺชปริกฺขารํ, โน อญฺเญสนฺ’ติฯ ",
"pli-tv-kd6:36.5.9":	"เตน หิ, โรช, ตว เจว ปฏิคฺคหิสฺสนฺติ อญฺเญสญฺจา”ติฯ ",
"pli-tv-kd6:36.6.1":	"เตน โข ปน สมเยน กุสินารายํ ปณีตานํ ภตฺตานํ ภตฺตปฏิปาฏิ อฏฺฐิตา โหติฯ ",
"pli-tv-kd6:36.6.2":	"อถ โข โรชสฺส มลฺลสฺส ปฏิปาฏึ อลภนฺตสฺส เอตทโหสิ—",
"pli-tv-kd6:36.6.3":	"“ยนฺนูนาหํ ภตฺตคฺคํ โอโลเกยฺยํ, ยํ ภตฺตคฺเค นาสฺส, ตํ ปฏิยาเทยฺยนฺ”ติฯ ",
"pli-tv-kd6:36.6.4":	"อถ โข โรโช มโลฺล ภตฺตคฺคํ โอโลเกนฺโต เทฺว นาทฺทส—",
"pli-tv-kd6:36.6.5":	"ฑากญฺจ ปิฏฺฐขาทนียญฺจฯ ",
"pli-tv-kd6:36.6.6":	"อถ โข โรโช มโลฺล เยนายสฺมา อานนฺโท เตนุปสงฺกมิ; อุปสงฺกมิตฺวา อายสฺมนฺตํ อานนฺทํ เอตทโวจ—",
"pli-tv-kd6:36.6.7":	"“อิธ เม, ภนฺเต อานนฺท, ปฏิปาฏึ อลภนฺตสฺส เอตทโหสิ—",
"pli-tv-kd6:36.6.8":	"‘ยนฺนูนาหํ ภตฺตคฺคํ โอโลเกยฺยํ, ยํ ภตฺตคฺเค นาสฺส, ตํ ปฏิยาเทยฺยนฺ’ติฯ ",
"pli-tv-kd6:36.6.9":	"โส โข อหํ, ภนฺเต อานนฺท, ภตฺตคฺคํ โอโลเกนฺโต เทฺว นาทฺทสํ—",
"pli-tv-kd6:36.6.10":	"ฑากญฺจ ปิฏฺฐขาทนียญฺจฯ ",
"pli-tv-kd6:36.6.11":	"สจาหํ, ภนฺเต อานนฺท, ปฏิยาเทยฺยํ ฑากญฺจ ปิฏฺฐขาทนียญฺจ, ปฏิคฺคเณฺหยฺย เม ภควา”ติ? ",
"pli-tv-kd6:36.6.12":	"“เตน หิ, โรช, ภควนฺตํ ปฏิปุจฺฉิสฺสามี”ติฯ ",
"pli-tv-kd6:36.7.1":	"อถ โข อายสฺมา อานนฺโท ภควโต เอตมตฺถํ อาโรเจสิฯ ",
"pli-tv-kd6:36.7.2":	"“เตน หานนฺท, ปฏิยาเทตู”ติฯ ",
"pli-tv-kd6:36.7.3":	"“เตน หิ, โรช, ปฏิยาเทหี”ติฯ ",
"pli-tv-kd6:36.7.4":	"อถ โข โรโช มโลฺล ตสฺสา รตฺติยา อจฺจเยน ปหูตํ ฑากญฺจ ปิฏฺฐขาทนียญฺจ ปฏิยาทาเปตฺวา ภควโต อุปนาเมสิ—",
"pli-tv-kd6:36.7.5":	"“ปฏิคฺคณฺหาตุ เม, ภนฺเต, ภควา ฑากญฺจ ปิฏฺฐขาทนียญฺจา”ติฯ ",
"pli-tv-kd6:36.7.6":	"“เตน หิ, โรช, ภิกฺขูนํ เทหี”ติฯ ",
"pli-tv-kd6:36.7.7":	"อถ โข โรโช มโลฺล ภิกฺขูนํ เทติฯ ",
"pli-tv-kd6:36.7.8":	"ภิกฺขู กุกฺกุจฺจายนฺตา น ปฏิคฺคณฺหนฺติฯ ",
"pli-tv-kd6:36.7.9":	"“ปฏิคฺคณฺหถ, ภิกฺขเว, ปริภุญฺชถา”ติฯ ",
"pli-tv-kd6:36.8.1":	"อถ โข โรโช มโลฺล พุทฺธปฺปมุขํ ภิกฺขุสงฺฆํ ปหูเตหิ ฑาเกหิ จ ปิฏฺฐขาทนีเยหิ จ สหตฺถา สนฺตปฺเปตฺวา สมฺปวาเรตฺวา ภควนฺตํ โธตหตฺถํ โอนีตปตฺตปาณึ เอกมนฺตํ นิสีทิฯ ",
"pli-tv-kd6:36.8.2":	"เอกมนฺตํ นิสินฺนํ โข โรชํ มลฺลํ ภควา ธมฺมิยา กถาย สนฺทเสฺสตฺวา สมาทเปตฺวา สมุตฺเตเชตฺวา สมฺปหํเสตฺวา อุฏฺฐายาสนา ปกฺกามิฯ ",
"pli-tv-kd6:36.8.3":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:36.8.4":	"“อนุชานามิ, ภิกฺขเว, สพฺพญฺจ ฑากํ สพฺพญฺจ ปิฏฺฐขาทนียนฺ”ติฯ ",
"pli-tv-kd6:37.1.0":	"๒๕ฯ วุฑฺฒปพฺพชิตวตฺถุ ",
"pli-tv-kd6:37.1.1":	"อถ โข ภควา กุสินารายํ ยถาภิรนฺตํ วิหริตฺวา เยน อาตุมา เตน จาริกํ ปกฺกามิ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
"pli-tv-kd6:37.1.2":	"เตน โข ปน สมเยน อญฺญตโร วุฑฺฒปพฺพชิโต อาตุมายํ ปฏิวสติ นหาปิตปุพฺโพฯ ",
"pli-tv-kd6:37.1.3":	"ตสฺส เทฺว ทารกา โหนฺติ, มญฺชุกา ปฏิภาเนยฺยกา, ทกฺขา ปริโยทาตสิปฺปา สเก อาจริยเก นหาปิตกมฺเมฯ ",
"pli-tv-kd6:37.2.1":	"อโสฺสสิ โข โส วุฑฺฒปพฺพชิโต—“ภควา กิร อาตุมํ อาคจฺฉติ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหี”ติฯ ",
"pli-tv-kd6:37.2.2":	"อถ โข โส วุฑฺฒปพฺพชิโต เต ทารเก เอตทโวจ—",
"pli-tv-kd6:37.2.3":	"“ภควา กิร, ตาตา, อาตุมํ อาคจฺฉติ มหตา ภิกฺขุสงฺเฆน สทฺธึ อฑฺฒเตลเสหิ ภิกฺขุสเตหิฯ ",
"pli-tv-kd6:37.2.4":	"คจฺฉถ ตุเมฺห, ตาตา, ขุรภณฺฑํ อาทาย นาฬิยาวาปเกน อนุฆรกํ อนุฆรกํ อาหิณฺฑถ, โลณมฺปิ, เตลมฺปิ, ตณฺฑุลมฺปิ, ขาทนียมฺปิ สํหรถ, ภควโต อาคตสฺส ยาคุปานํ กริสฺสามา”ติฯ ",
"pli-tv-kd6:37.3.1":	"“เอวํ, ตาตา”ติ โข เต ทารกา ตสฺส วุฑฺฒปพฺพชิตสฺส ปฏิสฺสุณิตฺวา ขุรภณฺฑํ อาทาย นาฬิยาวาปเกน อนุฆรกํ อนุฆรกํ อาหิณฺฑนฺติ, โลณมฺปิ, เตลมฺปิ, ตณฺฑุลมฺปิ, ขาทนียมฺปิ สํหรนฺตาฯ ",
"pli-tv-kd6:37.3.2":	"มนุสฺสา เต ทารเก มญฺชุเก ปฏิภาเนยฺยเก ปสฺสิตฺวา เยปิ น การาเปตุกามา เตปิ การาเปนฺติ, การาเปตฺวาปิ พหุํ เทนฺติฯ ",
"pli-tv-kd6:37.3.3":	"อถ โข เต ทารกา พหุํ โลณมฺปิ, เตลมฺปิ, ตณฺฑุลมฺปิ, ขาทนียมฺปิ สํหรึสุฯ ",
"pli-tv-kd6:37.4.1":	"อถ โข ภควา อนุปุพฺเพน จาริกํ จรมาโน เยน อาตุมา ตทวสริฯ ",
"pli-tv-kd6:37.4.2":	"ตตฺร สุทํ ภควา อาตุมายํ วิหรติ ภุสาคาเรฯ ",
"pli-tv-kd6:37.4.3":	"อถ โข โส วุฑฺฒปพฺพชิโต ตสฺสา รตฺติยา อจฺจเยน ปหูตํ ยาคุํ ปฏิยาทาเปตฺวา ภควโต อุปนาเมสิ—",
"pli-tv-kd6:37.4.4":	"“ปฏิคฺคณฺหาตุ เม, ภนฺเต, ภควา ยาคุนฺ”ติฯ ",
"pli-tv-kd6:37.4.5":	"ชานนฺตาปิ ตถาคตา ปุจฺฉนฺติ …เป… ",
"pli-tv-kd6:37.4.6":	"สาวกานํ วา สิกฺขาปทํ ปญฺญเปสฺสามาติฯ ",
"pli-tv-kd6:37.4.7":	"อถ โข ภควา ตํ วุฑฺฒปพฺพชิตํ เอตทโวจ—",
"pli-tv-kd6:37.4.8":	"“กุตายํ, ภิกฺขุ, ยาคู”ติ? ",
"pli-tv-kd6:37.4.9":	"อถ โข โส วุฑฺฒปพฺพชิโต ภควโต เอตมตฺถํ อาโรเจสิฯ ",
"pli-tv-kd6:37.5.1":	"วิครหิ พุทฺโธ ภควา—",
"pli-tv-kd6:37.5.2":	"“อนนุจฺฉวิกํ, โมฆปุริส, อนนุโลมิกํ อปฺปติรูปํ อสฺสามณกํ อกปฺปิยํ อกรณียํฯ ",
"pli-tv-kd6:37.5.3":	"กถญฺหิ นาม ตฺวํ, โมฆปุริส, ปพฺพชิโต อกปฺปิเย สมาทเปสฺสสิฯ ",
"pli-tv-kd6:37.5.4":	"เนตํ, โมฆปุริส, อปฺปสนฺนานํ วา ปสาทาย …เป… ",
"pli-tv-kd6:37.5.5":	"วิครหิตฺวา ธมฺมึ กถํ กตฺวา ภิกฺขู อามนฺเตสิ—",
"pli-tv-kd6:37.5.6":	"“น, ภิกฺขเว, ปพฺพชิเตน อกปฺปิเย สมาทเปตพฺพํ, โย สมาทเปยฺย, อาปตฺติ ทุกฺกฏสฺสฯ ",
"pli-tv-kd6:37.5.7":	"น จ, ภิกฺขเว, นหาปิตปุพฺเพน ขุรภณฺฑํ ปริหริตพฺพํฯ ",
"pli-tv-kd6:37.5.8":	"โย ปริหเรยฺย, อาปตฺติ ทุกฺกฏสฺสา”ติฯ ",
"pli-tv-kd6:38.1.1":	"อถ โข ภควา อาตุมายํ ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
"pli-tv-kd6:38.1.2":	"อนุปุพฺเพน จาริกํ จรมาโน เยน สาวตฺถิ ตทวสริฯ ",
"pli-tv-kd6:38.1.3":	"ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
"pli-tv-kd6:38.1.4":	"เตน โข ปน สมเยน สาวตฺถิยํ พหุํ ผลขาทนียํ อุปฺปนฺนํ โหติฯ ",
"pli-tv-kd6:38.1.5":	"อถ โข ภิกฺขูนํ เอตทโหสิ—",
"pli-tv-kd6:38.1.6":	"“กึ นุ โข ภควตา ผลขาทนียํ อนุญฺญาตํ, กึ อนนุญฺญาตนฺ”ติ? ",
"pli-tv-kd6:38.1.7":	"ภควโต เอตมตฺถํ อาโรเจสุํฯ ",
"pli-tv-kd6:38.1.8":	"“อนุชานามิ, ภิกฺขเว, สพฺพํ ผลขาทนียนฺ”ติฯ ",
"pli-tv-kd6:39.1.1":	"เตน โข ปน สมเยน สงฺฆิกานิ พีชานิ ปุคฺคลิกาย ภูมิยา โรปิยนฺติ, ปุคฺคลิกานิ พีชานิ สงฺฆิกาย ภูมิยา โรปิยนฺติฯ ",
"pli-tv-kd6:39.1.2":	"ภควโต เอตมตฺถํ อาโรเจสุํฯ ",
"pli-tv-kd6:39.1.3":	"“สงฺฆิกานิ, ภิกฺขเว, พีชานิ ปุคฺคลิกาย ภูมิยา โรปิตานิ ภาคํ ทตฺวา ปริภุญฺชิตพฺพานิฯ ",
"pli-tv-kd6:39.1.4":	"ปุคฺคลิกานิ พีชานิ สงฺฆิกาย ภูมิยา โรปิตานิ ภาคํ ทตฺวา ปริภุญฺชิตพฺพานี”ติฯ ",
"pli-tv-kd6:40.1.0":	"๒๖ฯ จตุมหาปเทสกถา ",
"pli-tv-kd6:40.1.1":	"เตน โข ปน สมเยน ภิกฺขูนํ กิสฺมิญฺจิ กิสฺมิญฺจิ ฐาเน กุกฺกุจฺจํ อุปฺปชฺชติ—",
"pli-tv-kd6:40.1.2":	"“กึ นุ โข ภควตา อนุญฺญาตํ, กึ อนนุญฺญาตนฺ”ติ? ",
"pli-tv-kd6:40.1.3":	"ภควโต เอตมตฺถํ อาโรเจสุํฯ ",
"pli-tv-kd6:40.1.4":	"“ยํ, ภิกฺขเว, มยา ‘อิทํ น กปฺปตี’ติ อปฺปฏิกฺขิตฺตํ ตญฺเจ อกปฺปิยํ อนุโลเมติ, กปฺปิยํ ปฏิพาหติ, ตํ โว น กปฺปติฯ ",
"pli-tv-kd6:40.1.5":	"ยํ, ภิกฺขเว, มยา ‘อิทํ น กปฺปตี’ติ อปฺปฏิกฺขิตฺตํ ตญฺเจ กปฺปิยํ อนุโลเมติ, อกปฺปิยํ ปฏิพาหติ, ตํ โว กปฺปติฯ ",
"pli-tv-kd6:40.1.6":	"ยํ, ภิกฺขเว, มยา ‘อิทํ กปฺปตี’ติ อนนุญฺญาตํ ตญฺเจ อกปฺปิยํ อนุโลเมติ, กปฺปิยํ ปฏิพาหติ, ตํ โว น กปฺปติฯ ",
"pli-tv-kd6:40.1.7":	"ยํ, ภิกฺขเว, มยา ‘อิทํ กปฺปตี’ติ อนนุญฺญาตํ, ตญฺเจ กปฺปิยํ อนุโลเมติ, อกปฺปิยํ ปฏิพาหติ, ตํ โว กปฺปตี”ติฯ ",
"pli-tv-kd6:40.2.1":	"อถ โข ภิกฺขูนํ เอตทโหสิ—",
"pli-tv-kd6:40.2.2":	"“กปฺปติ นุ โข ยาวกาลิเกน ยามกาลิกํ, น นุ โข กปฺปติ? ",
"pli-tv-kd6:40.2.3":	"กปฺปติ นุ โข ยาวกาลิเกน สตฺตาหกาลิกํ, น นุ โข กปฺปติ? ",
"pli-tv-kd6:40.2.4":	"กปฺปติ นุ โข ยาวกาลิเกน ยาวชีวิกํ, น นุ โข กปฺปติ? ",
"pli-tv-kd6:40.2.5":	"กปฺปติ นุ โข ยามกาลิเกน สตฺตาหกาลิกํ, น นุ โข กปฺปติ? ",
"pli-tv-kd6:40.2.6":	"กปฺปติ นุ โข ยามกาลิเกน ยาวชีวิกํ, น นุ โข กปฺปติ? ",
"pli-tv-kd6:40.2.7":	"กปฺปติ นุ โข สตฺตาหกาลิเกน ยาวชีวิกํ, น นุ โข กปฺปตี”ติ? ",
"pli-tv-kd6:40.2.8":	"ภควโต เอตมตฺถํ อาโรเจสุํฯ ",
"pli-tv-kd6:40.3.1":	"“ยาวกาลิเกน, ภิกฺขเว, ยามกาลิกํ, ตทหุ ปฏิคฺคหิตํ กาเล กปฺปติ, วิกาเล น กปฺปติฯ ",
"pli-tv-kd6:40.3.2":	"ยาวกาลิเกน, ภิกฺขเว, สตฺตาหกาลิกํ, ตทหุ ปฏิคฺคหิตํ กาเล กปฺปติ, วิกาเล น กปฺปติฯ ",
"pli-tv-kd6:40.3.3":	"ยาวกาลิเกน, ภิกฺขเว, ยาวชีวิกํ, ตทหุ ปฏิคฺคหิตํ กาเล กปฺปติ, วิกาเล น กปฺปติฯ ",
"pli-tv-kd6:40.3.4":	"ยามกาลิเกน, ภิกฺขเว, สตฺตาหกาลิกํ, ตทหุ ปฏิคฺคหิตํ ยาเม กปฺปติ, ยามาติกฺกนฺเต น กปฺปติฯ ",
"pli-tv-kd6:40.3.5":	"ยามกาลิเกน, ภิกฺขเว, ยาวชีวิกํ, ตทหุ ปฏิคฺคหิตํ ยาเม กปฺปติ, ยามาติกฺกนฺเต น กปฺปติฯ ",
"pli-tv-kd6:40.3.6":	"สตฺตาหกาลิเกน, ภิกฺขเว, ยาวชีวิกํ ปฏิคฺคหิตํ, สตฺตาหํ กปฺปติ, สตฺตาหาติกฺกนฺเต น กปฺปตี”ติฯ ",
"pli-tv-kd6:40.3.7":	"เภสชฺชกฺขนฺธโก ฉฏฺโฐฯ ",
"pli-tv-kd6:40.3.8":	"ตสฺสุทฺทานํ ",
"pli-tv-kd6:40.3.9":	"สารทิเก วิกาเลปิ, ",
"pli-tv-kd6:40.3.10":	"วสํ มูเล ปิฏฺเฐหิ จ; ",
"pli-tv-kd6:40.3.11":	"กสาเวหิ ปณฺณํ ผลํ, ",
"pli-tv-kd6:40.3.12":	"ชตุ โลณํ ฉกณญฺจฯ ",
"pli-tv-kd6:40.3.13":	"จุณฺณํ จาลินิ มํสญฺจ, ",
"pli-tv-kd6:40.3.14":	"อญฺชนํ อุปปิสนี; ",
"pli-tv-kd6:40.3.15":	"อญฺชนี อุจฺจาปารุตา, ",
"pli-tv-kd6:40.3.16":	"สลากา สลากฐานึฯ ",
"pli-tv-kd6:40.3.17":	"ถวิกํสพทฺธกํ สุตฺตํ, ",
"pli-tv-kd6:40.3.18":	"มุทฺธนิเตลนตฺถุ จ; ",
"pli-tv-kd6:40.3.19":	"นตฺถุกรณี ธูมญฺจ, ",
"pli-tv-kd6:40.3.20":	"เนตฺตญฺจาปิธนตฺถวิฯ ",
"pli-tv-kd6:40.3.21":	"เตลปาเกสุ มชฺชญฺจ, ",
"pli-tv-kd6:40.3.22":	"อติกฺขิตฺตํ อพฺภญฺชนํ; ",
"pli-tv-kd6:40.3.23":	"ตุมฺพํ เสทํ สมฺภารญฺจ, ",
"pli-tv-kd6:40.3.24":	"มหา ภงฺโคทกํ ตถาฯ ",
"pli-tv-kd6:40.3.25":	"ทกโกฏฺฐํ โลหิตญฺจ, ",
"pli-tv-kd6:40.3.26":	"วิสาณํ ปาทพฺภญฺชนํ; ",
"pli-tv-kd6:40.3.27":	"ปชฺชํ สตฺถํ กสาวญฺจ, ",
"pli-tv-kd6:40.3.28":	"ติลกกฺกํ กพฬิกํฯ ",
"pli-tv-kd6:40.3.29":	"โจฬํ สาสปกุฏฺฏญฺจ, ",
"pli-tv-kd6:40.3.30":	"ธูม สกฺขริกาย จ; ",
"pli-tv-kd6:40.3.31":	"วณเตลํ วิกาสิกํ, ",
"pli-tv-kd6:40.3.32":	"วิกฏญฺจ ปฏิคฺคหํฯ ",
"pli-tv-kd6:40.3.33":	"คูถํ กโรนฺโต โลฬิญฺจ, ",
"pli-tv-kd6:40.3.34":	"ขารํ มุตฺตหรีตกํ; ",
"pli-tv-kd6:40.3.35":	"คนฺธา วิเรจนญฺเจว, ",
"pli-tv-kd6:40.3.36":	"อจฺฉากฏํ กฏากฏํฯ ",
"pli-tv-kd6:40.3.37":	"ปฏิจฺฉาทนิ ปพฺภารา, ",
"pli-tv-kd6:40.3.38":	"อาราม สตฺตาเหน จ; ",
"pli-tv-kd6:40.3.39":	"คุฬํ มุคฺคํ โสวีรญฺจ, ",
"pli-tv-kd6:40.3.40":	"สามํปากา ปุนาปเจฯ ",
"pli-tv-kd6:40.3.41":	"ปุนานุญฺญาสิ ทุพฺภิกฺเข, ",
"pli-tv-kd6:40.3.42":	"ผลญฺจ ติลขาทนี; ",
"pli-tv-kd6:40.3.43":	"ปุเรภตฺตํ กายฑาโห, ",
"pli-tv-kd6:40.3.44":	"นิพฺพตฺตญฺจ ภคนฺทลํฯ ",
"pli-tv-kd6:40.3.45":	"วตฺถิกมฺมญฺจ สุปฺปิญฺจ, ",
"pli-tv-kd6:40.3.46":	"มนุสฺสมํสเมว จ; ",
"pli-tv-kd6:40.3.47":	"หตฺถิอสฺสา สุนโข จ, ",
"pli-tv-kd6:40.3.48":	"อหิ สีหญฺจ ทีปิกํฯ ",
"pli-tv-kd6:40.3.49":	"อจฺฉตรจฺฉมํสญฺจ, ",
"pli-tv-kd6:40.3.50":	"ปฏิปาฏิ จ ยาคุ จ; ",
"pli-tv-kd6:40.3.51":	"ตรุณํ อญฺญตฺร คุฬํ, ",
"pli-tv-kd6:40.3.52":	"สุนิธาวสถาคารํฯ ",
"pli-tv-kd6:40.3.53":	"คงฺคา โกฏิสจฺจกถา, ",
"pli-tv-kd6:40.3.54":	"อมฺพปาลี จ ลิจฺฉวี; ",
"pli-tv-kd6:40.3.55":	"อุทฺทิสฺส กตํ สุภิกฺขํ, ",
"pli-tv-kd6:40.3.56":	"ปุนเทว ปฏิกฺขิปิฯ ",
"pli-tv-kd6:40.3.57":	"เมโฆ ยโส เมณฺฑโก จ, ",
"pli-tv-kd6:40.3.58":	"โครสํ ปาเถยฺยเกน จ; ",
"pli-tv-kd6:40.3.59":	"เกณิ อมฺโพ ชมฺพุ โจจ, ",
"pli-tv-kd6:40.3.60":	"โมจมธุมุทฺทิกสาลุกํฯ ",
"pli-tv-kd6:40.3.61":	"ผารุสกา ฑากปิฏฺฐํ, ",
"pli-tv-kd6:40.3.62":	"อาตุมายํ นหาปิโต; ",
"pli-tv-kd6:40.3.63":	"สาวตฺถิยํ ผลํ พีชํ, ",
"pli-tv-kd6:40.3.64":	"กิสฺมึ ฐาเน จ กาลิเกติฯ ",
"pli-tv-kd6:40.3.65":	"อิมมฺหิ ขนฺธเก วตฺถู เอกสตํ ฉวตฺถุฯ ",
"pli-tv-kd6:40.3.66":	"เภสชฺชกฺขนฺธโก นิฏฺฐิโตฯ "
}	
