{	
"pli-tv-kd20:0.1":	"เถรวาท วินยปิฏก ",
"pli-tv-kd20:0.2":	"จูฬวคฺค ",
"pli-tv-kd20:0.3":	"๒๐ฯ ภิกฺขุนิกฺขนฺธก ",
"pli-tv-kd20:0.4":	"๑ฯ มหาปชาปติโคตมีวตฺถุ ",
"pli-tv-kd20:1.1.1":	"เตน สมเยน พุทฺโธ ภควา สกฺเกสุ วิหรติ กปิลวตฺถุสฺมึ นิโคฺรธาราเมฯ ",
"pli-tv-kd20:1.1.2":	"อถ โข มหาปชาปติ โคตมี เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd20:1.1.3":	"เอกมนฺตํ ฐิตา โข มหาปชาปติ โคตมี ภควนฺตํ เอตทโวจ—",
"pli-tv-kd20:1.1.4":	"“สาธุ, ภนฺเต, ลเภยฺย มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติฯ ",
"pli-tv-kd20:1.1.5":	"“อลํ, โคตมิ, มา เต รุจฺจิ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชา”ติฯ ",
"pli-tv-kd20:1.1.6":	"ทุติยมฺปิ โข …เป… ",
"pli-tv-kd20:1.1.7":	"ตติยมฺปิ โข มหาปชาปติ โคตมี ภควนฺตํ เอตทโวจ—",
"pli-tv-kd20:1.1.8":	"“สาธุ, ภนฺเต, ลเภยฺย มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติฯ ",
"pli-tv-kd20:1.1.9":	"“อลํ, โคตมิ, มา เต รุจฺจิ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชา”ติฯ ",
"pli-tv-kd20:1.1.10":	"อถ โข มหาปชาปติ โคตมี—",
"pli-tv-kd20:1.1.11":	"“น ภควา อนุชานาติ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติ—",
"pli-tv-kd20:1.1.12":	"ทุกฺขี ทุมฺมนา อสฺสุมุขี รุทมานา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd20:1.2.1":	"อถ โข ภควา กปิลวตฺถุสฺมึ ยถาภิรนฺตํ วิหริตฺวา เยน เวสาลี เตน จาริกํ ปกฺกามิฯ ",
"pli-tv-kd20:1.2.2":	"อนุปุพฺเพน จาริกํ จรมาโน เยน เวสาลี ตทวสริฯ ",
"pli-tv-kd20:1.2.3":	"ตตฺร สุทํ ภควา เวสาลิยํ วิหรติ มหาวเน กูฏาคารสาลายํฯ ",
"pli-tv-kd20:1.2.4":	"อถ โข มหาปชาปติ โคตมี เกเส เฉทาเปตฺวา กาสายานิ วตฺถานิ อจฺฉาเทตฺวา สมฺพหุลาหิ สากิยานีหิ สทฺธึ เยน เวสาลี เตน ปกฺกามิฯ ",
"pli-tv-kd20:1.2.5":	"อนุปุพฺเพน เยน เวสาลี มหาวนํ กูฏาคารสาลา เตนุปสงฺกมิฯ ",
"pli-tv-kd20:1.2.6":	"อถ โข มหาปชาปติ โคตมี สูเนหิ ปาเทหิ รโชกิณฺเณน คตฺเตน ทุกฺขี ทุมฺมนา อสฺสุมุขี รุทมานา พหิทฺวารโกฏฺฐเก อฏฺฐาสิฯ ",
"pli-tv-kd20:1.2.7":	"อทฺทสา โข อายสฺมา อานนฺโท มหาปชาปตึ โคตมึ สูเนหิ ปาเทหิ รโชกิณฺเณน คตฺเตน ทุกฺขึ ทุมฺมนํ อสฺสุมุขึ รุทมานํ พหิทฺวารโกฏฺฐเก ฐิตํฯ ",
"pli-tv-kd20:1.2.8":	"ทิสฺวาน มหาปชาปตึ โคตมึ เอตทโวจ—",
"pli-tv-kd20:1.2.9":	"“กิสฺส ตฺวํ, โคตมิ, สูเนหิ ปาเทหิ รโชกิณฺเณน คตฺเตน ทุกฺขี ทุมฺมนา อสฺสุมุขี รุทมานา พหิทฺวารโกฏฺฐเก ฐิตา”ติ? ",
"pli-tv-kd20:1.2.10":	"“ตถา หิ ปน, ภนฺเต อานนฺท, น ภควา อนุชานาติ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติฯ ",
"pli-tv-kd20:1.2.11":	"“เตน หิ ตฺวํ, โคตมิ, มุหุตฺตํ อิเธว ตาว โหหิ, ยาวาหํ ภควนฺตํ ยาจามิ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติฯ ",
"pli-tv-kd20:1.3.1":	"อถ โข อายสฺมา อานนฺโท เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd20:1.3.2":	"เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ—",
"pli-tv-kd20:1.3.3":	"“เอสา, ภนฺเต, มหาปชาปติ โคตมี สูเนหิ ปาเทหิ รโชกิณฺเณน คตฺเตน ทุกฺขี ทุมฺมนา อสฺสุมุขี รุทมานา พหิทฺวารโกฏฺฐเก ฐิตา—",
"pli-tv-kd20:1.3.4":	"‘น ภควา อนุชานาติ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ’ติฯ ",
"pli-tv-kd20:1.3.5":	"สาธุ, ภนฺเต, ลเภยฺย มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติฯ ",
"pli-tv-kd20:1.3.6":	"“อลํ, อานนฺท, มา เต รุจฺจิ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชา”ติฯ ",
"pli-tv-kd20:1.3.7":	"ทุติยมฺปิ โข …เป… ",
"pli-tv-kd20:1.3.8":	"ตติยมฺปิ โข อายสฺมา อานนฺโท ภควนฺตํ เอตทโวจ—",
"pli-tv-kd20:1.3.9":	"“สาธุ, ภนฺเต, ลเภยฺย มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติฯ ",
"pli-tv-kd20:1.3.10":	"“อลํ, อานนฺท, มา เต รุจฺจิ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชา”ติฯ ",
"pli-tv-kd20:1.3.11":	"อถ โข อายสฺมา อานนฺโท—",
"pli-tv-kd20:1.3.12":	"“น ภควา อนุชานาติ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชํ; ",
"pli-tv-kd20:1.3.13":	"ยนฺนูนาหํ อญฺเญนปิ ปริยาเยน ภควนฺตํ ยาเจยฺยํ มาตุคามสฺส ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติฯ ",
"pli-tv-kd20:1.3.14":	"อถ โข อายสฺมา อานนฺโท ภควนฺตํ เอตทโวจ—",
"pli-tv-kd20:1.3.15":	"“ภพฺโพ นุ โข, ภนฺเต, มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชิตฺวา โสตาปตฺติผลํ วา สกทาคามิผลํ วา อนาคามิผลํ วา อรหตฺตผลํ วา สจฺฉิกาตุนฺ”ติ? ",
"pli-tv-kd20:1.3.16":	"“ภพฺโพ, อานนฺท, มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชิตฺวา โสตาปตฺติผลมฺปิ สกทาคามิผลมฺปิ อนาคามิผลมฺปิ อรหตฺตผลมฺปิ สจฺฉิกาตุนฺ”ติฯ ",
"pli-tv-kd20:1.3.17":	"“สเจ, ภนฺเต, ภพฺโพ มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชิตฺวา โสตาปตฺติผลมฺปิ สกทาคามิผลมฺปิ อนาคามิผลมฺปิ อรหตฺตผลมฺปิ สจฺฉิกาตุํ; ",
"pli-tv-kd20:1.3.18":	"พหูปการา, ภนฺเต, มหาปชาปติ โคตมี ภควโต มาตุจฺฉา อาปาทิกา, โปสิกา, ขีรสฺส ทายิกา, ภควนฺตํ ชเนตฺติยา กาลงฺกตาย ถญฺญํ ปาเยสิ; ",
"pli-tv-kd20:1.3.19":	"สาธุ, ภนฺเต, ลเภยฺย มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชนฺ”ติฯ ",
"pli-tv-kd20:1.4.0":	"๒ฯ อฏฺฐครุธมฺม ",
"pli-tv-kd20:1.4.1":	"“สเจ, อานนฺท, มหาปชาปติ โคตมี อฏฺฐ ครุธมฺเม ปฏิคฺคณฺหาติ, สาวสฺสาฯ ",
"pli-tv-kd20:1.4.2":	"โหตุ อุปสมฺปทาฯ ",
"pli-tv-kd20:1.4.3":	"วสฺสสตูปสมฺปนฺนาย ภิกฺขุนิยา ตทหุปสมฺปนฺนสฺส ภิกฺขุโน อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กาตพฺพํฯ ",
"pli-tv-kd20:1.4.4":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.4.5":	"น ภิกฺขุนิยา อภิกฺขุเก อาวาเส วสฺสํ วสิตพฺพํฯ ",
"pli-tv-kd20:1.4.6":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.4.7":	"อนฺวทฺธมาสํ ภิกฺขุนิยา ภิกฺขุสงฺฆโต เทฺว ธมฺมา ปจฺจาสีสิตพฺพา—",
"pli-tv-kd20:1.4.8":	"อุโปสถปุจฺฉกญฺจ, โอวาทูปสงฺกมนญฺจฯ ",
"pli-tv-kd20:1.4.9":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.4.10":	"วสฺสํวุฏฺฐาย ภิกฺขุนิยา อุภโตสงฺเฆ ตีหิ ฐาเนหิ ปวาเรตพฺพํ—",
"pli-tv-kd20:1.4.11":	"ทิฏฺเฐน วา, สุเตน วา, ปริสงฺกาย วาฯ ",
"pli-tv-kd20:1.4.12":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.4.13":	"ครุธมฺมํ อชฺฌาปนฺนาย ภิกฺขุนิยา อุภโตสงฺเฆ ปกฺขมานตฺตํ จริตพฺพํฯ ",
"pli-tv-kd20:1.4.14":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.4.15":	"เทฺว วสฺสานิ ฉสุ ธมฺเมสุ สิกฺขิตสิกฺขาย สิกฺขมานาย อุภโตสงฺเฆ อุปสมฺปทา ปริเยสิตพฺพาฯ ",
"pli-tv-kd20:1.4.16":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.4.17":	"น ภิกฺขุนิยา เกนจิ ปริยาเยน ภิกฺขุ อกฺโกสิตพฺโพ ปริภาสิตพฺโพฯ ",
"pli-tv-kd20:1.4.18":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.4.19":	"อชฺชตคฺเค โอวโฏ ภิกฺขุนีนํ ภิกฺขูสุ วจนปโถ, อโนวโฏ ภิกฺขูนํ ภิกฺขุนีสุ วจนปโถฯ ",
"pli-tv-kd20:1.4.20":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.4.21":	"สเจ, อานนฺท, มหาปชาปติ โคตมี อิเม อฏฺฐ ครุธมฺเม ปฏิคฺคณฺหาติ, สาวสฺสา โหตุ อุปสมฺปทา”ติฯ ",
"pli-tv-kd20:1.5.1":	"อถ โข อายสฺมา อานนฺโท ภควโต สนฺติเก อฏฺฐ ครุธมฺเม อุคฺคเหตฺวา เยน มหาปชาปติ โคตมี เตนุปสงฺกมิ, อุปสงฺกมิตฺวา มหาปชาปตึ โคตมึ เอตทโวจ—",
"pli-tv-kd20:1.5.2":	"“สเจ โข ตฺวํ, โคตมิ, อฏฺฐ ครุธมฺเม ปฏิคฺคเณฺหยฺยาสิ, สาว เต ภวิสฺสติ อุปสมฺปทาฯ ",
"pli-tv-kd20:1.5.3":	"วสฺสสตูปสมฺปนฺนาย ภิกฺขุนิยา ตทหุปสมฺปนฺนสฺส ภิกฺขุโน อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กาตพฺพํฯ ",
"pli-tv-kd20:1.5.4":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.5.5":	"น ภิกฺขุนิยา อภิกฺขุเก อาวาเส วสฺสํ วสิตพฺพํฯ ",
"pli-tv-kd20:1.5.6":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.5.7":	"อนฺวทฺธมาสํ ภิกฺขุนิยา ภิกฺขุสงฺฆโต เทฺว ธมฺมา ปจฺจาสีสิตพฺพา—",
"pli-tv-kd20:1.5.8":	"อุโปสถปุจฺฉกญฺจ, โอวาทูปสงฺกมนญฺจฯ ",
"pli-tv-kd20:1.5.9":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.5.10":	"วสฺสํวุฏฺฐาย ภิกฺขุนิยา อุภโตสงฺเฆ ตีหิ ฐาเนหิ ปวาเรตพฺพํ—",
"pli-tv-kd20:1.5.11":	"ทิฏฺเฐน วา, สุเตน วา, ปริสงฺกาย วาฯ ",
"pli-tv-kd20:1.5.12":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.5.13":	"ครุธมฺมํ อชฺฌาปนฺนาย ภิกฺขุนิยา อุภโตสงฺเฆ ปกฺขมานตฺตํ จริตพฺพํฯ ",
"pli-tv-kd20:1.5.14":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.5.15":	"เทฺว วสฺสานิ ฉสุ ธมฺเมสุ สิกฺขิตสิกฺขาย สิกฺขมานาย อุภโตสงฺเฆ อุปสมฺปทา ปริเยสิตพฺพาฯ ",
"pli-tv-kd20:1.5.16":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.5.17":	"น ภิกฺขุนิยา เกนจิ ปริยาเยน ภิกฺขุ อกฺโกสิตพฺโพ ปริภาสิตพฺโพฯ ",
"pli-tv-kd20:1.5.18":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.5.19":	"อชฺชตคฺเค โอวโฏ ภิกฺขุนีนํ ภิกฺขูสุ วจนปโถ, อโนวโฏ ภิกฺขูนํ ภิกฺขุนีสุ วจนปโถฯ ",
"pli-tv-kd20:1.5.20":	"อยมฺปิ ธมฺโม สกฺกตฺวา ครุกตฺวา มาเนตฺวา ปูเชตฺวา ยาวชีวํ อนติกฺกมนีโยฯ ",
"pli-tv-kd20:1.5.21":	"สเจ โข ตฺวํ, โคตมิ, อิเม อฏฺฐ ครุธมฺเม ปฏิคฺคเณฺหยฺยาสิ, สาว เต ภวิสฺสติ อุปสมฺปทา”ติฯ ",
"pli-tv-kd20:1.5.22":	"“เสยฺยถาปิ, ภนฺเต อานนฺท, อิตฺถี วา ปุริโส วา ทหโร, ยุวา, มณฺฑนกชาติโก สีสํนหาโต อุปฺปลมาลํ วา วสฺสิกมาลํ วา อติมุตฺตกมาลํ วา ลภิตฺวา อุโภหิ หตฺเถหิ ปฏิคฺคเหตฺวา อุตฺตมงฺเค สิรสฺมึ ปติฏฺฐาเปยฺย; ",
"pli-tv-kd20:1.5.23":	"เอวเมว โข อหํ, ภนฺเต, อานนฺท อิเม อฏฺฐ ครุธมฺเม ปฏิคฺคณฺหามิ ยาวชีวํ อนติกฺกมนีเย”ติฯ ",
"pli-tv-kd20:1.6.1":	"อถ โข อายสฺมา อานนฺโท เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd20:1.6.2":	"เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ—",
"pli-tv-kd20:1.6.3":	"“ปฏิคฺคหิตา, ภนฺเต, มหาปชาปติยา โคตมิยา อฏฺฐ ครุธมฺมา, อุปสมฺปนฺนา ภควโต มาตุจฺฉา”ติฯ ",
"pli-tv-kd20:1.6.4":	"“สเจ, อานนฺท, นาลภิสฺส มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชฺชํ, จิรฏฺฐิติกํ, อานนฺท, พฺรหฺมจริยํ อภวิสฺส, วสฺสสหสฺสํ สทฺธมฺโม ติฏฺเฐยฺยฯ ",
"pli-tv-kd20:1.6.5":	"ยโต จ โข, อานนฺท, มาตุคาโม ตถาคตปฺปเวทิเต ธมฺมวินเย อคารสฺมา อนคาริยํ ปพฺพชิโต, น ทานิ, อานนฺท, พฺรหฺมจริยํ จิรฏฺฐิติกํ ภวิสฺสติฯ ",
"pli-tv-kd20:1.6.6":	"ปญฺเจว ทานิ, อานนฺท, วสฺสสตานิ สทฺธมฺโม ฐสฺสติฯ ",
"pli-tv-kd20:1.6.7":	"เสยฺยถาปิ, อานนฺท, ยานิ กานิจิ กุลานิ พหุตฺถิกานิ อปฺปปุริสกานิ, ตานิ สุปฺปธํสิยานิ โหนฺติ โจเรหิ กุมฺภเถนเกหิ; ",
"pli-tv-kd20:1.6.8":	"เอวเมว โข, อานนฺท, ยสฺมึ ธมฺมวินเย ลภติ มาตุคาโม อคารสฺมา อนคาริยํ ปพฺพชฺชํ, น ตํ พฺรหฺมจริยํ จิรฏฺฐิติกํ โหติฯ ",
"pli-tv-kd20:1.6.9":	"เสยฺยถาปิ, อานนฺท, สมฺปนฺเน สาลิกฺเขตฺเต เสตฏฺฏิกา นาม โรคชาติ นิปตติ, เอวํ ตํ สาลิกฺเขตฺตํ น จิรฏฺฐิติกํ โหติ; ",
"pli-tv-kd20:1.6.10":	"เอวเมว โข, อานนฺท, ยสฺมึ ธมฺมวินเย ลภติ มาตุคาโม อคารสฺมา อนคาริยํ ปพฺพชฺชํ, น ตํ พฺรหฺมจริยํ จิรฏฺฐิติกํ โหติฯ ",
"pli-tv-kd20:1.6.11":	"เสยฺยถาปิ, อานนฺท, สมฺปนฺเน อุจฺฉุกฺเขตฺเต มญฺชิฏฺฐิกา นาม โรคชาติ นิปตติ, เอวํ ตํ อุจฺฉุกฺเขตฺตํ น จิรฏฺฐิติกํ โหติ; ",
"pli-tv-kd20:1.6.12":	"เอวเมว โข, อานนฺท, ยสฺมึ ธมฺมวินเย ลภติ มาตุคาโม อคารสฺมา อนคาริยํ ปพฺพชฺชํ, น ตํ พฺรหฺมจริยํ จิรฏฺฐิติกํ โหติฯ ",
"pli-tv-kd20:1.6.13":	"เสยฺยถาปิ, อานนฺท, ปุริโส มหโต ตฬากสฺส ปฏิกจฺเจว อาฬึ พนฺเธยฺย ยาวเทว อุทกสฺส อนติกฺกมนาย; ",
"pli-tv-kd20:1.6.14":	"เอวเมว โข, อานนฺท, มยา ปฏิกจฺเจว ภิกฺขุนีนํ อฏฺฐ ครุธมฺมา ปญฺญตฺตา ยาวชีวํ อนติกฺกมนียา”ติฯ ",
"pli-tv-kd20:1.6.15":	"ภิกฺขุนีนํ อฏฺฐ ครุธมฺมา นิฏฺฐิตาฯ ",
"pli-tv-kd20:2.1.0":	"๓ฯ ภิกฺขุนีอุปสมฺปทานุชานน ",
"pli-tv-kd20:2.1.1":	"อถ โข มหาปชาปติ โคตมี เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd20:2.1.2":	"เอกมนฺตํ ฐิตา โข มหาปชาปติ โคตมี ภควนฺตํ เอตทโวจ—",
"pli-tv-kd20:2.1.3":	"“กถาหํ, ภนฺเต, อิมาสุ สากิยานีสุ ปฏิปชฺชามี”ติ? ",
"pli-tv-kd20:2.1.4":	"อถ โข ภควา มหาปชาปตึ โคตมึ ธมฺมิยา กถาย สนฺทเสฺสสิ สมาทเปสิ สมุตฺเตเชสิ สมฺปหํเสสิฯ ",
"pli-tv-kd20:2.1.5":	"อถ โข มหาปชาปติ โคตมี ภควตา ธมฺมิยา กถาย สนฺทสฺสิตา สมาทปิตา สมุตฺเตชิตา สมฺปหํสิตา ภควนฺตํ อภิวาเทตฺวา ปทกฺขิณํ กตฺวา ปกฺกามิฯ ",
"pli-tv-kd20:2.1.6":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd20:2.1.7":	"“อนุชานามิ, ภิกฺขเว, ภิกฺขูหิ ภิกฺขุนิโย อุปสมฺปาเทตุนฺ”ติฯ ",
"pli-tv-kd20:2.2.1":	"อถ โข ตา ภิกฺขุนิโย มหาปชาปตึ โคตมึ เอตทโวจุํ—",
"pli-tv-kd20:2.2.2":	"“อยฺยา อนุปสมฺปนฺนา, มยญฺจมฺหา อุปสมฺปนฺนา; ",
"pli-tv-kd20:2.2.3":	"เอวญฺหิ ภควตา ปญฺญตฺตํ ภิกฺขูหิ ภิกฺขุนิโย อุปสมฺปาเทตพฺพา”ติฯ ",
"pli-tv-kd20:2.2.4":	"อถ โข มหาปชาปติ โคตมี เยนายสฺมา อานนฺโท เตนุปสงฺกมิ, อุปสงฺกมิตฺวา อายสฺมนฺตํ อานนฺทํ อภิวาเทตฺวา เอกมนฺตํ อฏฺฐาสิฯ ",
"pli-tv-kd20:2.2.5":	"เอกมนฺตํ ฐิตา โข มหาปชาปติ โคตมี อายสฺมนฺตํ อานนฺทํ เอตทโวจ—",
"pli-tv-kd20:2.2.6":	"“อิมา มํ, ภนฺเต อานนฺท, ภิกฺขุนิโย เอวมาหํสุ—",
"pli-tv-kd20:2.2.7":	"‘อยฺยา อนุปสมฺปนฺนา, มยญฺจมฺหา อุปสมฺปนฺนา; ",
"pli-tv-kd20:2.2.8":	"เอวญฺหิ ภควตา ปญฺญตฺตํ ภิกฺขูหิ ภิกฺขุนิโย อุปสมฺปาเทตพฺพา’”ติฯ ",
"pli-tv-kd20:2.2.9":	"อถ โข อายสฺมา อานนฺโท เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd20:2.2.10":	"เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ—",
"pli-tv-kd20:2.2.11":	"“มหาปชาปติ, ภนฺเต, โคตมี เอวมาห—",
"pli-tv-kd20:2.2.12":	"‘อิมา มํ, ภนฺเต อานนฺท, ภิกฺขุนิโย เอวมาหํสุ—",
"pli-tv-kd20:2.2.13":	"อยฺยา อนุปสมฺปนฺนา, มยญฺจมฺหา อุปสมฺปนฺนา; ",
"pli-tv-kd20:2.2.14":	"เอวญฺหิ ภควตา ปญฺญตฺตํ ภิกฺขูหิ ภิกฺขุนิโย อุปสมฺปาเทตพฺพา’”ติฯ ",
"pli-tv-kd20:2.2.15":	"“ยทคฺเคน, อานนฺท, มหาปชาปติยา โคตมิยา อฏฺฐ ครุธมฺมา ปฏิคฺคหิตา, ตเทว สา อุปสมฺปนฺนา”ติฯ ",
"pli-tv-kd20:3.1.1":	"อถ โข มหาปชาปติ โคตมี เยนายสฺมา อานนฺโท เตนุปสงฺกมิ, อุปสงฺกมิตฺวา อายสฺมนฺตํ อานนฺทํ อภิวาเทตฺวา เอกมนฺตํ อฏฺฐาสิฯ ",
"pli-tv-kd20:3.1.2":	"เอกมนฺตํ ฐิตา โข มหาปชาปติ โคตมี อายสฺมนฺตํ อานนฺทํ เอตทโวจ—",
"pli-tv-kd20:3.1.3":	"“เอกาหํ, ภนฺเต อานนฺท, ภควนฺตํ วรํ ยาจามิฯ ",
"pli-tv-kd20:3.1.4":	"สาธุ, ภนฺเต, ภควา อนุชาเนยฺย ภิกฺขูนญฺจ ภิกฺขุนีนญฺจ ยถาวุฑฺฒํ อภิวาทนํ ปจฺจุฏฺฐานํ อญฺชลิกมฺมํ สามีจิกมฺมนฺ”ติฯ ",
"pli-tv-kd20:3.1.5":	"อถ โข อายสฺมา อานนฺโท เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ ",
"pli-tv-kd20:3.1.6":	"เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ—",
"pli-tv-kd20:3.1.7":	"“มหาปชาปติ, ภนฺเต, โคตมี เอวมาห—",
"pli-tv-kd20:3.1.8":	"‘เอกาหํ, ภนฺเต อานนฺท, ภควนฺตํ วรํ ยาจามิฯ ",
"pli-tv-kd20:3.1.9":	"สาธุ, ภนฺเต, ภควา อนุชาเนยฺย ภิกฺขูนญฺจ ภิกฺขุนีนญฺจ ยถาวุฑฺฒํ อภิวาทนํ ปจฺจุฏฺฐานํ อญฺชลิกมฺมํ สามีจิกมฺมนฺ’”ติฯ ",
"pli-tv-kd20:3.1.10":	"“อฏฺฐานเมตํ, อานนฺท, อนวกาโส, ยํ ตถาคโต อนุชาเนยฺย มาตุคามสฺส อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํฯ ",
"pli-tv-kd20:3.1.11":	"อิเมหิ นาม, อานนฺท, อญฺญติตฺถิยา ทุรกฺขาตธมฺมา มาตุคามสฺส อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ น กริสฺสนฺติ; ",
"pli-tv-kd20:3.1.12":	"กิมงฺคํ ปน ตถาคโต อนุชานิสฺสติ มาตุคามสฺส อภิวาทนํ ปจฺจุฏฺฐานํ อญฺชลิกมฺมํ สามีจิกมฺมนฺ”ติ? ",
"pli-tv-kd20:3.1.13":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd20:3.1.14":	"“น, ภิกฺขเว, มาตุคามสฺส อภิวาทนํ ปจฺจุฏฺฐานํ อญฺชลิกมฺมํ สามีจิกมฺมํ กาตพฺพํฯ ",
"pli-tv-kd20:3.1.15":	"โย กเรยฺย, อาปตฺติ ทุกฺกฏสฺสา”ติฯ ",
"pli-tv-kd20:4.1.1":	"อถ โข มหาปชาปติ โคตมี เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd20:4.1.2":	"เอกมนฺตํ ฐิตา โข มหาปชาปติ โคตมี ภควนฺตํ เอตทโวจ—",
"pli-tv-kd20:4.1.3":	"“ยานิ ตานิ, ภนฺเต, ภิกฺขุนีนํ สิกฺขาปทานิ ภิกฺขูหิ สาธารณานิ, กถํ มยํ, ภนฺเต, เตสุ สิกฺขาปเทสุ ปฏิปชฺชามา”ติ? ",
"pli-tv-kd20:4.1.4":	"“ยานิ ตานิ, โคตมิ, ภิกฺขุนีนํ สิกฺขาปทานิ ภิกฺขูหิ สาธารณานิ, ยถา ภิกฺขู สิกฺขนฺติ ตถา เตสุ สิกฺขาปเทสุ สิกฺขถา”ติฯ ",
"pli-tv-kd20:4.1.5":	"“ยานิ ปน ตานิ, ภนฺเต, ภิกฺขุนีนํ สิกฺขาปทานิ ภิกฺขูหิ อสาธารณานิ, กถํ มยํ, ภนฺเต, เตสุ สิกฺขาปเทสุ ปฏิปชฺชามา”ติ? ",
"pli-tv-kd20:4.1.6":	"“ยานิ ตานิ, โคตมิ, ภิกฺขุนีนํ สิกฺขาปทานิ ภิกฺขูหิ อสาธารณานิ, ยถาปญฺญตฺเตสุ สิกฺขาปเทสุ สิกฺขถา”ติฯ ",
"pli-tv-kd20:5.1.1":	"อถ โข มหาปชาปติ โคตมี เยน ภควา เตนุปสงฺกมิ, อุปสงฺกมิตฺวา ภควนฺตํ อภิวาเทตฺวา เอกมนฺตํ อฏฺฐาสิฯ ",
"pli-tv-kd20:5.1.2":	"เอกมนฺตํ ฐิตา โข มหาปชาปติ โคตมี ภควนฺตํ เอตทโวจ—",
"pli-tv-kd20:5.1.3":	"“สาธุ เม, ภนฺเต, ภควา สงฺขิตฺเตน ธมฺมํ เทเสตุ, ยมหํ ภควโต ธมฺมํ สุตฺวา เอกา วูปกฏฺฐา อปฺปมตฺตา อาตาปินี ปหิตตฺตา วิหเรยฺยนฺ”ติฯ ",
"pli-tv-kd20:5.1.4":	"“เย โข ตฺวํ, โคตมิ, ธมฺเม ชาเนยฺยาสิ—",
"pli-tv-kd20:5.1.5":	"อิเม ธมฺมา สราคาย สํวตฺตนฺติ โน วิราคาย, สญฺโญคาย สํวตฺตนฺติ โน วิสญฺโญคาย, อาจยาย สํวตฺตนฺติ โน อปจยาย, มหิจฺฉตาย สํวตฺตนฺติ โน อปฺปิจฺฉตาย, อสนฺตุฏฺฐิยา สํวตฺตนฺติ โน สนฺตุฏฺฐิยา, สงฺคณิกาย สํวตฺตนฺติ โน ปวิเวกาย, โกสชฺชาย สํวตฺตนฺติ โน วีริยารมฺภาย, ทุพฺภรตาย สํวตฺตนฺติ โน สุภรตาย; ",
"pli-tv-kd20:5.1.6":	"เอกํเสน, โคตมิ, ธาเรยฺยาสิ—",
"pli-tv-kd20:5.1.7":	"เนโส ธมฺโม, เนโส วินโย, เนตํ สตฺถุสาสนนฺติฯ ",
"pli-tv-kd20:5.1.8":	"เย จ โข ตฺวํ, โคตมิ, ธมฺเม ชาเนยฺยาสิ—",
"pli-tv-kd20:5.1.9":	"อิเม ธมฺมา วิราคาย สํวตฺตนฺติ โน สราคาย, วิสญฺโญคาย สํวตฺตนฺติ โน สญฺโญคาย, อปจยาย สํวตฺตนฺติ โน อาจยาย, อปฺปิจฺฉตาย สํวตฺตนฺติ โน มหิจฺฉตาย, สนฺตุฏฺฐิยา สํวตฺตนฺติ โน อสนฺตุฏฺฐิยา, ปวิเวกาย สํวตฺตนฺติ โน สงฺคณิกาย, วีริยารมฺภาย สํวตฺตนฺติ โน โกสชฺชาย, สุภรตาย สํวตฺตนฺติ โน ทุพฺภรตาย; ",
"pli-tv-kd20:5.1.10":	"เอกํเสน, โคตมิ, ธาเรยฺยาสิ—",
"pli-tv-kd20:5.1.11":	"เอโส ธมฺโม, เอโส วินโย, เอตํ สตฺถุสาสนนฺ”ติฯ ",
"pli-tv-kd20:6.1.1":	"เตน โข ปน สมเยน ภิกฺขุนีนํ ปาติโมกฺขํ น อุทฺทิสียติฯ ",
"pli-tv-kd20:6.1.2":	"ภควโต เอตมตฺถํ อาโรเจสุํ …เป… ",
"pli-tv-kd20:6.1.3":	"“อนุชานามิ, ภิกฺขเว, ภิกฺขุนีนํ ปาติโมกฺขํ อุทฺทิสิตุนฺ”ติฯ ",
"pli-tv-kd20:6.1.4":	"อถ โข ภิกฺขูนํ เอตทโหสิ—",
"pli-tv-kd20:6.1.5":	"“เกน นุ โข ภิกฺขุนีนํ ปาติโมกฺขํ อุทฺทิสิตพฺพนฺ”ติ? ",
"pli-tv-kd20:6.1.6":	"ภควโต เอตมตฺถํ อาโรเจสุํฯ ",
"pli-tv-kd20:6.1.7":	"“อนุชานามิ, ภิกฺขเว, ภิกฺขูหิ ภิกฺขุนีนํ ปาติโมกฺขํ อุทฺทิสิตุนฺ”ติฯ ",
"pli-tv-kd20:6.1.8":	"เตน โข ปน สมเยน ภิกฺขู ภิกฺขุนุปสฺสยํ อุปสงฺกมิตฺวา ภิกฺขุนีนํ ปาติโมกฺขํ อุทฺทิสนฺติฯ ",
"pli-tv-kd20:6.1.9":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:6.1.10":	"“ชายาโย อิมา อิเมสํ, ชาริโย อิมา อิเมสํ, อิทานิ อิเม อิมาหิ สทฺธึ อภิรมิสฺสนฺตี”ติฯ ",
"pli-tv-kd20:6.1.11":	"ภควโต เอตมตฺถํ อาโรเจสุํฯ ",
"pli-tv-kd20:6.1.12":	"“น, ภิกฺขเว, ภิกฺขูหิ ภิกฺขุนีนํ ปาติโมกฺขํ อุทฺทิสิตพฺพํฯ ",
"pli-tv-kd20:6.1.13":	"โย อุทฺทิเสยฺย, อาปตฺติ ทุกฺกฏสฺสฯ ",
"pli-tv-kd20:6.1.14":	"อนุชานามิ, ภิกฺขเว, ภิกฺขุนีหิ ภิกฺขุนีนํ ปาติโมกฺขํ อุทฺทิสิตุนฺ”ติฯ ",
"pli-tv-kd20:6.1.15":	"ภิกฺขุนิโย น ชานนฺติ—",
"pli-tv-kd20:6.1.16":	"“เอวํ ปาติโมกฺขํ อุทฺทิสิตพฺพนฺ”ติฯ ",
"pli-tv-kd20:6.1.17":	"ภควโต เอตมตฺถํ อาโรเจสุํฯ ",
"pli-tv-kd20:6.1.18":	"“อนุชานามิ, ภิกฺขเว, ภิกฺขูหิ ภิกฺขุนีนํ อาจิกฺขิตุํ—",
"pli-tv-kd20:6.1.19":	"‘เอวํ ปาติโมกฺขํ อุทฺทิเสยฺยาถา’”ติฯ ",
"pli-tv-kd20:6.2.1":	"เตน โข ปน สมเยน ภิกฺขุนิโย อาปตฺตึ น ปฏิกโรนฺติฯ ",
"pli-tv-kd20:6.2.2":	"ภควโต เอตมตฺถํ อาโรเจสุํฯ ",
"pli-tv-kd20:6.2.3":	"“น, ภิกฺขเว, ภิกฺขุนิยา อาปตฺติ น ปฏิกาตพฺพาฯ ",
"pli-tv-kd20:6.2.4":	"ยา น ปฏิกเรยฺย, อาปตฺติ ทุกฺกฏสฺสา”ติฯ ",
"pli-tv-kd20:6.2.5":	"ภิกฺขุนิโย น ชานนฺติ—",
"pli-tv-kd20:6.2.6":	"“เอวํ อาปตฺติ ปฏิกาตพฺพา”ติฯ ",
"pli-tv-kd20:6.2.7":	"ภควโต เอตมตฺถํ อาโรเจสุํฯ ",
"pli-tv-kd20:6.2.8":	"“อนุชานามิ, ภิกฺขเว, ภิกฺขูหิ ภิกฺขุนีนํ อาจิกฺขิตุํ—",
"pli-tv-kd20:6.2.9":	"‘เอวํ อาปตฺตึ ปฏิกเรยฺยาถา’”ติฯ ",
"pli-tv-kd20:6.2.10":	"อถ โข ภิกฺขูนํ เอตทโหสิ—",
"pli-tv-kd20:6.2.11":	"“เกน นุ โข ภิกฺขุนีนํ อาปตฺติ ปฏิคฺคเหตพฺพา”ติ? ",
"pli-tv-kd20:6.2.12":	"ภควโต เอตมตฺถํ อาโรเจสุํฯ ",
"pli-tv-kd20:6.2.13":	"“อนุชานามิ, ภิกฺขเว, ภิกฺขูหิ ภิกฺขุนีนํ อาปตฺตึ ปฏิคฺคเหตุนฺ”ติฯ ",
"pli-tv-kd20:6.2.14":	"เตน โข ปน สมเยน ภิกฺขุนิโย รถิกายปิ พฺยูเหปิ สิงฺฆาฏเกปิ ภิกฺขุํ ปสฺสิตฺวา ปตฺตํ ภูมิยํ นิกฺขิปิตฺวา เอกํสํ อุตฺตราสงฺคํ กริตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา อาปตฺตึ ปฏิกโรนฺติฯ ",
"pli-tv-kd20:6.2.15":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:6.2.16":	"“ชายาโย อิมา อิเมสํ, ชาริโย อิมา อิเมสํ, รตฺตึ วิมาเนตฺวา อิทานิ ขมาเปนฺตี”ติฯ ",
"pli-tv-kd20:6.2.17":	"ภควโต เอตมตฺถํ อาโรเจสุํฯ ",
"pli-tv-kd20:6.2.18":	"“น, ภิกฺขเว, ภิกฺขูหิ ภิกฺขุนีนํ อาปตฺติ ปฏิคฺคเหตพฺพาฯ ",
"pli-tv-kd20:6.2.19":	"โย ปฏิคฺคเณฺหยฺย, อาปตฺติ ทุกฺกฏสฺสฯ ",
"pli-tv-kd20:6.2.20":	"อนุชานามิ, ภิกฺขเว, ภิกฺขุนีหิ ภิกฺขุนีนํ อาปตฺตึ ปฏิคฺคเหตุนฺ”ติฯ ",
"pli-tv-kd20:6.2.21":	"ภิกฺขุนิโย น ชานนฺติ—",
"pli-tv-kd20:6.2.22":	"“เอวํ อาปตฺติ ปฏิคฺคเหตพฺพา”ติฯ ",
"pli-tv-kd20:6.2.23":	"ภควโต เอตมตฺถํ อาโรเจสุํฯ ",
"pli-tv-kd20:6.2.24":	"“อนุชานามิ, ภิกฺขเว, ภิกฺขูหิ ภิกฺขุนีนํ อาจิกฺขิตุํ—",
"pli-tv-kd20:6.2.25":	"‘เอวํ อาปตฺตึ ปฏิคฺคเณฺหยฺยาถา’”ติฯ ",
"pli-tv-kd20:6.3.1":	"เตน โข ปน สมเยน ภิกฺขุนีนํ กมฺมํ น กริยติฯ ",
"pli-tv-kd20:6.3.2":	"ภควโต เอตมตฺถํ อาโรเจสุํฯ ",
"pli-tv-kd20:6.3.3":	"“อนุชานามิ, ภิกฺขเว, ภิกฺขุนีนํ กมฺมํ กาตุนฺ”ติฯ ",
"pli-tv-kd20:6.3.4":	"อถ โข ภิกฺขูนํ เอตทโหสิ—",
"pli-tv-kd20:6.3.5":	"“เกน นุ โข ภิกฺขุนีนํ กมฺมํ กาตพฺพนฺ”ติ? ",
"pli-tv-kd20:6.3.6":	"ภควโต เอตมตฺถํ อาโรเจสุํฯ ",
"pli-tv-kd20:6.3.7":	"“อนุชานามิ, ภิกฺขเว, ภิกฺขูหิ ภิกฺขุนีนํ กมฺมํ กาตุนฺ”ติฯ ",
"pli-tv-kd20:6.3.8":	"เตน โข ปน สมเยน กตกมฺมา ภิกฺขุนิโย รถิกายปิ พฺยูเหปิ สิงฺฆาฏเกปิ ภิกฺขุํ ปสฺสิตฺวา ปตฺตํ ภูมิยํ นิกฺขิปิตฺวา เอกํสํ อุตฺตราสงฺคํ กริตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา ขมาเปนฺติ “เอวํ นูน กาตพฺพนฺ”ติ มญฺญมานาฯ ",
"pli-tv-kd20:6.3.9":	"มนุสฺสา ตเถว อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:6.3.10":	"“ชายาโย อิมา อิเมสํ, ชาริโย อิมา อิเมสํ, รตฺตึ วิมาเนตฺวา อิทานิ ขมาเปนฺตี”ติฯ ",
"pli-tv-kd20:6.3.11":	"ภควโต เอตมตฺถํ อาโรเจสุํฯ ",
"pli-tv-kd20:6.3.12":	"“น, ภิกฺขเว, ภิกฺขูหิ ภิกฺขุนีนํ กมฺมํ กาตพฺพํฯ ",
"pli-tv-kd20:6.3.13":	"โย กเรยฺย, อาปตฺติ ทุกฺกฏสฺสฯ ",
"pli-tv-kd20:6.3.14":	"อนุชานามิ, ภิกฺขเว, ภิกฺขุนีหิ ภิกฺขุนีนํ กมฺมํ กาตุนฺ”ติฯ ",
"pli-tv-kd20:6.3.15":	"ภิกฺขุนิโย น ชานนฺติ—",
"pli-tv-kd20:6.3.16":	"“เอวํ กมฺมํ กาตพฺพนฺ”ติฯ ",
"pli-tv-kd20:6.3.17":	"ภควโต เอตมตฺถํ อาโรเจสุํฯ ",
"pli-tv-kd20:6.3.18":	"“อนุชานามิ, ภิกฺขเว, ภิกฺขูหิ ภิกฺขุนีนํ อาจิกฺขิตุํ—",
"pli-tv-kd20:6.3.19":	"‘เอวํ กมฺมํ กเรยฺยาถา’”ติฯ ",
"pli-tv-kd20:7.1.1":	"เตน โข ปน สมเยน ภิกฺขุนิโย สงฺฆมชฺเฌ ภณฺฑนชาตา กลหชาตา วิวาทาปนฺนา อญฺญมญฺญํ มุขสตฺตีหิ วิตุทนฺตา วิหรนฺติฯ ",
"pli-tv-kd20:7.1.2":	"น สกฺโกนฺติ ตํ อธิกรณํ วูปสเมตุํฯ ",
"pli-tv-kd20:7.1.3":	"ภควโต เอตมตฺถํ อาโรเจสุํฯ ",
"pli-tv-kd20:7.1.4":	"“อนุชานามิ, ภิกฺขเว, ภิกฺขูหิ ภิกฺขุนีนํ อธิกรณํ วูปสเมตุนฺ”ติฯ ",
"pli-tv-kd20:7.1.5":	"เตน โข ปน สมเยน ภิกฺขู ภิกฺขุนีนํ อธิกรณํ วูปสเมนฺติฯ ",
"pli-tv-kd20:7.1.6":	"ตสฺมึ โข ปน อธิกรเณ วินิจฺฉิยมาเน ทิสฺสนฺติ ภิกฺขุนิโย กมฺมปฺปตฺตาโยปิ อาปตฺติคามินิโยปิฯ ",
"pli-tv-kd20:7.1.7":	"ภิกฺขุนิโย เอวมาหํสุ—",
"pli-tv-kd20:7.1.8":	"“สาธุ, ภนฺเต, อยฺยาว ภิกฺขุนีนํ กมฺมํ กโรนฺตุ, อยฺยาว ภิกฺขุนีนํ อาปตฺตึ ปฏิคฺคณฺหนฺตุ; ",
"pli-tv-kd20:7.1.9":	"เอวญฺหิ ภควตา ปญฺญตฺตํ ภิกฺขูหิ ภิกฺขุนีนํ อธิกรณํ วูปสเมตพฺพนฺ”ติฯ ",
"pli-tv-kd20:7.1.10":	"ภควโต เอตมตฺถํ อาโรเจสุํฯ ",
"pli-tv-kd20:7.1.11":	"“อนุชานามิ, ภิกฺขเว, ภิกฺขูหิ ภิกฺขุนีนํ กมฺมํ อาโรเปตฺวา ภิกฺขุนีนํ นิยฺยาเทตุํ—",
"pli-tv-kd20:7.1.12":	"ภิกฺขุนีหิ ภิกฺขุนีนํ กมฺมํ กาตุํ, ภิกฺขูหิ ภิกฺขุนีนํ อาปตฺตึ อาโรเปตฺวา ภิกฺขุนีนํ นิยฺยาเทตุํ, ภิกฺขุนีหิ ภิกฺขุนีนํ อาปตฺตึ ปฏิคฺคเหตุนฺ”ติฯ ",
"pli-tv-kd20:8.1.1":	"เตน โข ปน สมเยน อุปฺปลวณฺณาย ภิกฺขุนิยา อนฺเตวาสินี ภิกฺขุนี สตฺต วสฺสานิ ภควนฺตํ อนุพนฺธา โหติ วินยํ ปริยาปุณนฺตีฯ ",
"pli-tv-kd20:8.1.2":	"ตสฺสา มุฏฺฐสฺสตินิยา คหิโต คหิโต มุสฺสติฯ ",
"pli-tv-kd20:8.1.3":	"อโสฺสสิ โข สา ภิกฺขุนี—",
"pli-tv-kd20:8.1.4":	"“ภควา กิร สาวตฺถึ คนฺตุกาโม”ติฯ ",
"pli-tv-kd20:8.1.5":	"อถ โข ตสฺสา ภิกฺขุนิยา เอตทโหสิ—",
"pli-tv-kd20:8.1.6":	"“อหํ โข สตฺต วสฺสานิ ภควนฺตํ อนุพนฺธึ วินยํ ปริยาปุณนฺตีฯ ",
"pli-tv-kd20:8.1.7":	"ตสฺสา เม มุฏฺฐสฺสตินิยา คหิโต คหิโต มุสฺสติฯ ",
"pli-tv-kd20:8.1.8":	"ทุกฺกรํ โข ปน มาตุคาเมน ยาวชีวํ สตฺถารํ อนุพนฺธิตุํฯ ",
"pli-tv-kd20:8.1.9":	"กถํ นุ โข มยา ปฏิปชฺชิตพฺพนฺ”ติ? ",
"pli-tv-kd20:8.1.10":	"อถ โข สา ภิกฺขุนี ภิกฺขุนีนํ เอตมตฺถํ อาโรเจสิฯ ",
"pli-tv-kd20:8.1.11":	"ภิกฺขุนิโย ภิกฺขูนํ เอตมตฺถํ อาโรเจสุํฯ ",
"pli-tv-kd20:8.1.12":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd20:8.1.13":	"“อนุชานามิ, ภิกฺขเว, ภิกฺขูหิ ภิกฺขุนีนํ วินยํ วาเจตุนฺ”ติฯ ",
"pli-tv-kd20:8.1.14":	"ปฐมภาณวาโร นิฏฺฐิโตฯ ",
"pli-tv-kd20:9.1.1":	"อถ โข ภควา เวสาลิยํ ยถาภิรนฺตํ วิหริตฺวา เยน สาวตฺถิ เตน จาริกํ ปกฺกามิฯ ",
"pli-tv-kd20:9.1.2":	"อนุปุพฺเพน จาริกํ จรมาโน เยน สาวตฺถิ ตทวสริฯ ",
"pli-tv-kd20:9.1.3":	"ตตฺร สุทํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ ",
"pli-tv-kd20:9.1.4":	"เตน โข ปน สมเยน ฉพฺพคฺคิยา ภิกฺขู ภิกฺขุนิโย กทฺทโมทเกน โอสิญฺจนฺติ—",
"pli-tv-kd20:9.1.5":	"อปฺเปว นาม อเมฺหสุ สารชฺเชยฺยุนฺติฯ ",
"pli-tv-kd20:9.1.6":	"ภควโต เอตมตฺถํ อาโรเจสุํฯ ",
"pli-tv-kd20:9.1.7":	"“น, ภิกฺขเว, ภิกฺขุนา ภิกฺขุนิโย กทฺทโมทเกน โอสิญฺจิตพฺพาฯ ",
"pli-tv-kd20:9.1.8":	"โย โอสิญฺเจยฺย, อาปตฺติ ทุกฺกฏสฺสฯ ",
"pli-tv-kd20:9.1.9":	"อนุชานามิ, ภิกฺขเว, ตสฺส ภิกฺขุโน ทณฺฑกมฺมํ กาตุนฺ”ติฯ ",
"pli-tv-kd20:9.1.10":	"อถ โข ภิกฺขูนํ เอตทโหสิ—",
"pli-tv-kd20:9.1.11":	"“กึ นุ โข ทณฺฑกมฺมํ กาตพฺพนฺ”ติ? ",
"pli-tv-kd20:9.1.12":	"ภควโต เอตมตฺถํ อาโรเจสุํฯ ",
"pli-tv-kd20:9.1.13":	"“อวนฺทิโย โส, ภิกฺขเว, ภิกฺขุ ภิกฺขุนิสงฺเฆน กาตพฺโพ”ติฯ ",
"pli-tv-kd20:9.1.14":	"เตน โข ปน สมเยน ฉพฺพคฺคิยา ภิกฺขู กายํ วิวริตฺวา ภิกฺขุนีนํ ทเสฺสนฺติ …เป… ",
"pli-tv-kd20:9.1.15":	"อูรุํ วิวริตฺวา ภิกฺขุนีนํ ทเสฺสนฺติ, องฺคชาตํ วิวริตฺวา ภิกฺขุนีนํ ทเสฺสนฺติ, ภิกฺขุนิโย โอภาเสนฺติ, ภิกฺขุนีหิ สทฺธึ สมฺปโยเชนฺติ—",
"pli-tv-kd20:9.1.16":	"อปฺเปว นาม อเมฺหสุ สารชฺเชยฺยุนฺติฯ ",
"pli-tv-kd20:9.1.17":	"ภควโต เอตมตฺถํ อาโรเจสุํฯ ",
"pli-tv-kd20:9.1.18":	"“น, ภิกฺขเว, ภิกฺขุนา กาโย วิวริตฺวา ภิกฺขุนีนํ ทเสฺสตพฺโพ, น อูรุ วิวริตฺวา ภิกฺขุนีนํ ทเสฺสตพฺโพ, น องฺคชาตํ วิวริตฺวา ภิกฺขุนีนํ ทเสฺสตพฺพํ, น ภิกฺขุนิโย โอภาสิตพฺพา, น ภิกฺขุนีหิ สทฺธึ สมฺปโยเชตพฺพํฯ ",
"pli-tv-kd20:9.1.19":	"โย สมฺปโยเชยฺย, อาปตฺติ ทุกฺกฏสฺสฯ ",
"pli-tv-kd20:9.1.20":	"อนุชานามิ, ภิกฺขเว, ตสฺส ภิกฺขุโน ทณฺฑกมฺมํ กาตุนฺ”ติฯ ",
"pli-tv-kd20:9.1.21":	"อถ โข ภิกฺขูนํ เอตทโหสิ—",
"pli-tv-kd20:9.1.22":	"“กึ นุ โข ทณฺฑกมฺมํ กาตพฺพนฺ”ติ? ",
"pli-tv-kd20:9.1.23":	"ภควโต เอตมตฺถํ อาโรเจสุํฯ ",
"pli-tv-kd20:9.1.24":	"“อวนฺทิโย โส, ภิกฺขเว, ภิกฺขุ ภิกฺขุนิสงฺเฆน กาตพฺโพ”ติฯ ",
"pli-tv-kd20:9.2.1":	"เตน โข ปน สมเยน ฉพฺพคฺคิยา ภิกฺขุนิโย ภิกฺขุํ กทฺทโมทเกน โอสิญฺจนฺติ—",
"pli-tv-kd20:9.2.2":	"อปฺเปว นาม อเมฺหสุ สารชฺเชยฺยุนฺติฯ ",
"pli-tv-kd20:9.2.3":	"ภควโต เอตมตฺถํ อาโรเจสุํฯ ",
"pli-tv-kd20:9.2.4":	"“น, ภิกฺขเว, ภิกฺขุนิยา ภิกฺขุ กทฺทโมทเกน โอสิญฺจิตพฺโพฯ ",
"pli-tv-kd20:9.2.5":	"ยา โอสิญฺเจยฺย, อาปตฺติ ทุกฺกฏสฺสฯ ",
"pli-tv-kd20:9.2.6":	"อนุชานามิ, ภิกฺขเว, ตสฺสา ภิกฺขุนิยา ทณฺฑกมฺมํ กาตุนฺ”ติฯ ",
"pli-tv-kd20:9.2.7":	"อถ โข ภิกฺขูนํ เอตทโหสิ—",
"pli-tv-kd20:9.2.8":	"“กึ นุ โข ทณฺฑกมฺมํ กาตพฺพนฺ”ติ? ",
"pli-tv-kd20:9.2.9":	"ภควโต เอตมตฺถํ อาโรเจสุํฯ ",
"pli-tv-kd20:9.2.10":	"“อนุชานามิ, ภิกฺขเว, อาวรณํ กาตุนฺ”ติฯ ",
"pli-tv-kd20:9.2.11":	"อาวรเณ กเต น อาทิยนฺติฯ ",
"pli-tv-kd20:9.2.12":	"ภควโต เอตมตฺถํ อาโรเจสุํฯ ",
"pli-tv-kd20:9.2.13":	"“อนุชานามิ, ภิกฺขเว, โอวาทํ ฐเปตุนฺ”ติฯ ",
"pli-tv-kd20:9.2.14":	"เตน โข ปน สมเยน ฉพฺพคฺคิยา ภิกฺขุนิโย กายํ วิวริตฺวา ภิกฺขูนํ ทเสฺสนฺติ, ถนํ วิวริตฺวา ภิกฺขูนํ ทเสฺสนฺติ, อูรุํ วิวริตฺวา ภิกฺขูนํ ทเสฺสนฺติ, องฺคชาตํ วิวริตฺวา ภิกฺขูนํ ทเสฺสนฺติ, ภิกฺขู โอภาเสนฺติ, ภิกฺขูหิ สทฺธึ สมฺปโยเชนฺติ—",
"pli-tv-kd20:9.2.15":	"อปฺเปว นาม อเมฺหสุ สารชฺเชยฺยุนฺติฯ ",
"pli-tv-kd20:9.2.16":	"ภควโต เอตมตฺถํ อาโรเจสุํฯ ",
"pli-tv-kd20:9.2.17":	"“น, ภิกฺขเว, ภิกฺขุนิยา กาโย วิวริตฺวา ภิกฺขูนํ ทเสฺสตพฺโพ …เป… ",
"pli-tv-kd20:9.2.18":	"น ถโน วิวริตฺวา ภิกฺขูนํ ทเสฺสตพฺโพ, น อูรุ วิวริตฺวา ภิกฺขูนํ ทเสฺสตพฺโพ, น องฺคชาตํ วิวริตฺวา ภิกฺขูนํ ทเสฺสตพฺพํ, น ภิกฺขู โอภาสิตพฺพา, น ภิกฺขูหิ สทฺธึ สมฺปโยเชตพฺพํฯ ",
"pli-tv-kd20:9.2.19":	"ยา สมฺปโยเชยฺย, อาปตฺติ ทุกฺกฏสฺสฯ ",
"pli-tv-kd20:9.2.20":	"อนุชานามิ, ภิกฺขเว, ตสฺสา ภิกฺขุนิยา ทณฺฑกมฺมํ กาตุนฺ”ติฯ ",
"pli-tv-kd20:9.2.21":	"อถ โข ภิกฺขูนํ เอตทโหสิ—",
"pli-tv-kd20:9.2.22":	"“กึ นุ โข ทณฺฑกมฺมํ กาตพฺพนฺ”ติ? ",
"pli-tv-kd20:9.2.23":	"ภควโต เอตมตฺถํ อาโรเจสุํฯ ",
"pli-tv-kd20:9.2.24":	"“อนุชานามิ, ภิกฺขเว, อาวรณํ กาตุนฺ”ติฯ ",
"pli-tv-kd20:9.2.25":	"อาวรเณ กเต น อาทิยนฺติฯ ",
"pli-tv-kd20:9.2.26":	"ภควโต เอตมตฺถํ อาโรเจสุํฯ ",
"pli-tv-kd20:9.2.27":	"“อนุชานามิ, ภิกฺขเว, โอวาทํ ฐเปตุนฺ”ติฯ ",
"pli-tv-kd20:9.3.1":	"อถ โข ภิกฺขูนํ เอตทโหสิ—",
"pli-tv-kd20:9.3.2":	"“กปฺปติ นุ โข โอวาทฏฺฐปิตาย ภิกฺขุนิยา สทฺธึ อุโปสถํ กาตุํ, น นุ โข กปฺปตี”ติ? ",
"pli-tv-kd20:9.3.3":	"ภควโต เอตมตฺถํ อาโรเจสุํฯ ",
"pli-tv-kd20:9.3.4":	"“น, ภิกฺขเว, โอวาทฏฺฐปิตาย ภิกฺขุนิยา สทฺธึ อุโปสโถ กาตพฺโพ, ยาว น ตํ อธิกรณํ วูปสนฺตํ โหตี”ติฯ ",
"pli-tv-kd20:9.3.5":	"เตน โข ปน สมเยน อายสฺมา อุทายี โอวาทํ ฐเปตฺวา จาริกํ ปกฺกามิฯ ",
"pli-tv-kd20:9.3.6":	"ภิกฺขุนิโย อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:9.3.7":	"“กถญฺหิ นาม อโยฺย อุทายี โอวาทํ ฐเปตฺวา จาริกํ ปกฺกมิสฺสตี”ติฯ ",
"pli-tv-kd20:9.3.8":	"ภควโต เอตมตฺถํ อาโรเจสุํฯ ",
"pli-tv-kd20:9.3.9":	"“น, ภิกฺขเว, โอวาทํ ฐเปตฺวา จาริกา ปกฺกมิตพฺพาฯ ",
"pli-tv-kd20:9.3.10":	"โย ปกฺกเมยฺย, อาปตฺติ ทุกฺกฏสฺสา”ติฯ ",
"pli-tv-kd20:9.3.11":	"เตน โข ปน สมเยน พาลา อพฺยตฺตา โอวาทํ ฐเปนฺติฯ ",
"pli-tv-kd20:9.3.12":	"ภควโต เอตมตฺถํ อาโรเจสุํฯ ",
"pli-tv-kd20:9.3.13":	"“น, ภิกฺขเว, พาเลน อพฺยตฺเตน โอวาโท ฐเปตพฺโพฯ ",
"pli-tv-kd20:9.3.14":	"โย ฐเปยฺย, อาปตฺติ ทุกฺกฏสฺสา”ติฯ ",
"pli-tv-kd20:9.3.15":	"เตน โข ปน สมเยน ภิกฺขู อวตฺถุสฺมึ อการเณ โอวาทํ ฐเปนฺติฯ ",
"pli-tv-kd20:9.3.16":	"ภควโต เอตมตฺถํ อาโรเจสุํฯ ",
"pli-tv-kd20:9.3.17":	"“น, ภิกฺขเว, อวตฺถุสฺมึ อการเณ โอวาโท ฐเปตพฺโพฯ ",
"pli-tv-kd20:9.3.18":	"โย ฐเปยฺย, อาปตฺติ ทุกฺกฏสฺสา”ติฯ ",
"pli-tv-kd20:9.3.19":	"เตน โข ปน สมเยน ภิกฺขู โอวาทํ ฐเปตฺวา วินิจฺฉยํ น เทนฺติฯ ",
"pli-tv-kd20:9.3.20":	"ภควโต เอตมตฺถํ อาโรเจสุํฯ ",
"pli-tv-kd20:9.3.21":	"“น, ภิกฺขเว, โอวาทํ ฐเปตฺวา วินิจฺฉโย น ทาตพฺโพฯ ",
"pli-tv-kd20:9.3.22":	"โย น ทเทยฺย, อาปตฺติ ทุกฺกฏสฺสา”ติฯ ",
"pli-tv-kd20:9.4.1":	"เตน โข ปน สมเยน ภิกฺขุนิโย โอวาทํ น คจฺฉนฺติฯ ",
"pli-tv-kd20:9.4.2":	"ภควโต เอตมตฺถํ อาโรเจสุํฯ ",
"pli-tv-kd20:9.4.3":	"“น, ภิกฺขเว, ภิกฺขุนิยา โอวาโท น คนฺตพฺโพฯ ",
"pli-tv-kd20:9.4.4":	"ยา น คจฺเฉยฺย, ยถาธมฺโม กาเรตพฺโพ”ติฯ ",
"pli-tv-kd20:9.4.5":	"เตน โข ปน สมเยน สพฺโพ ภิกฺขุนิสงฺโฆ โอวาทํ คจฺฉติฯ ",
"pli-tv-kd20:9.4.6":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:9.4.7":	"“ชายาโย อิมา อิเมสํ, ชาริโย อิมา อิเมสํ, อิทานิ อิเม อิมาหิ สทฺธึ อภิรมิสฺสนฺตี”ติฯ ",
"pli-tv-kd20:9.4.8":	"ภควโต เอตมตฺถํ อาโรเจสุํฯ ",
"pli-tv-kd20:9.4.9":	"“น, ภิกฺขเว, สพฺเพน ภิกฺขุนิสงฺเฆน โอวาโท คนฺตพฺโพฯ ",
"pli-tv-kd20:9.4.10":	"คจฺเฉยฺย เจ, อาปตฺติ ทุกฺกฏสฺสฯ ",
"pli-tv-kd20:9.4.11":	"อนุชานามิ, ภิกฺขเว, จตูหิ ปญฺจหิ ภิกฺขุนีหิ โอวาทํ คนฺตุนฺ”ติฯ ",
"pli-tv-kd20:9.4.12":	"เตน โข ปน สมเยน จตโสฺส ปญฺจ ภิกฺขุนิโย โอวาทํ คจฺฉนฺติฯ ",
"pli-tv-kd20:9.4.13":	"มนุสฺสา ตเถว อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:9.4.14":	"“ชายาโย อิมา อิเมสํ, ชาริโย อิมา อิเมสํ, อิทานิ อิเม อิมาหิ สทฺธึ อภิรมิสฺสนฺตี”ติฯ ",
"pli-tv-kd20:9.4.15":	"ภควโต เอตมตฺถํ อาโรเจสุํฯ ",
"pli-tv-kd20:9.4.16":	"“น, ภิกฺขเว, จตูหิ ปญฺจหิ ภิกฺขุนีหิ โอวาโท คนฺตพฺโพฯ ",
"pli-tv-kd20:9.4.17":	"คจฺเฉยฺยุญฺเจ, อาปตฺติ ทุกฺกฏสฺสฯ ",
"pli-tv-kd20:9.4.18":	"อนุชานามิ, ภิกฺขเว, เทฺว ติโสฺส ภิกฺขุนิโย โอวาทํ คนฺตุํฯ ",
"pli-tv-kd20:9.4.19":	"เอกํ ภิกฺขุํ อุปสงฺกมิตฺวา เอกํสํ อุตฺตราสงฺคํ กริตฺวา ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd20:9.4.20":	"‘ภิกฺขุนิสงฺโฆ, อยฺย, ภิกฺขุสงฺฆสฺส ปาเท วนฺทติ, โอวาทูปสงฺกมนญฺจ ยาจติ; ",
"pli-tv-kd20:9.4.21":	"ลภตุ กิร, อยฺย, ภิกฺขุนิสงฺโฆ โอวาทูปสงฺกมนนฺ’ติฯ ",
"pli-tv-kd20:9.4.22":	"เตน ภิกฺขุนา ปาติโมกฺขุทฺเทสโก อุปสงฺกมิตฺวา เอวมสฺส วจนีโย—",
"pli-tv-kd20:9.4.23":	"‘ภิกฺขุนิสงฺโฆ, ภนฺเต, ภิกฺขุสงฺฆสฺส ปาเท วนฺทติ, โอวาทูปสงฺกมนญฺจ ยาจติ; ",
"pli-tv-kd20:9.4.24":	"ลภตุ กิร, ภนฺเต, ภิกฺขุนิสงฺโฆ โอวาทูปสงฺกมนนฺ’ติฯ ",
"pli-tv-kd20:9.4.25":	"ปาติโมกฺขุทฺเทสเกน วตฺตพฺโพ—",
"pli-tv-kd20:9.4.26":	"‘อตฺถิ โกจิ ภิกฺขุ ภิกฺขุโนวาทโก สมฺมโต’ติ? ",
"pli-tv-kd20:9.4.27":	"สเจ โหติ โกจิ ภิกฺขุ ภิกฺขุโนวาทโก สมฺมโต, ปาติโมกฺขุทฺเทสเกน วตฺตพฺโพ—",
"pli-tv-kd20:9.4.28":	"‘อิตฺถนฺนาโม ภิกฺขุ ภิกฺขุโนวาทโก สมฺมโต, ตํ ภิกฺขุนิสงฺโฆ อุปสงฺกมตู’ติฯ ",
"pli-tv-kd20:9.4.29":	"สเจ น โหติ โกจิ ภิกฺขุ ภิกฺขุโนวาทโก สมฺมโต, ปาติโมกฺขุทฺเทสเกน วตฺตพฺโพ—",
"pli-tv-kd20:9.4.30":	"‘โก อายสฺมา อุสฺสหติ ภิกฺขุนิโย โอวทิตุนฺ’ติ? ",
"pli-tv-kd20:9.4.31":	"สเจ โกจิ อุสฺสหติ ภิกฺขุนิโย โอวทิตุํ, โส จ โหติ อฏฺฐหงฺเคหิ สมนฺนาคโต, สมฺมนฺนิตฺวา วตฺตพฺโพ—",
"pli-tv-kd20:9.4.32":	"‘อิตฺถนฺนาโม ภิกฺขุ ภิกฺขุโนวาทโก สมฺมโต, ตํ ภิกฺขุนิสงฺโฆ อุปสงฺกมตู’ติฯ ",
"pli-tv-kd20:9.4.33":	"สเจ น โกจิ อุสฺสหติ ภิกฺขุนิโย โอวทิตุํ, ปาติโมกฺขุทฺเทสเกน วตฺตพฺโพ—",
"pli-tv-kd20:9.4.34":	"‘นตฺถิ โกจิ ภิกฺขุ ภิกฺขุโนวาทโก สมฺมโต, ปาสาทิเกน ภิกฺขุนิสงฺโฆ สมฺปาเทตู’”ติฯ ",
"pli-tv-kd20:9.5.1":	"เตน โข ปน สมเยน ภิกฺขู โอวาทํ น คณฺหนฺติฯ ",
"pli-tv-kd20:9.5.2":	"ภควโต เอตมตฺถํ อาโรเจสุํฯ ",
"pli-tv-kd20:9.5.3":	"“น, ภิกฺขเว, โอวาโท น คเหตพฺโพฯ ",
"pli-tv-kd20:9.5.4":	"โย น คเณฺหยฺย, อาปตฺติ ทุกฺกฏสฺสา”ติฯ ",
"pli-tv-kd20:9.5.5":	"เตน โข ปน สมเยน อญฺญตโร ภิกฺขุ พาโล โหติฯ ",
"pli-tv-kd20:9.5.6":	"ตํ ภิกฺขุนิโย อุปสงฺกมิตฺวา เอตทโวจุํ—",
"pli-tv-kd20:9.5.7":	"“โอวาทํ, อยฺย, คณฺหาหี”ติฯ ",
"pli-tv-kd20:9.5.8":	"“อหญฺหิ, ภคินี, พาโล; ",
"pli-tv-kd20:9.5.9":	"กถาหํ โอวาทํ คณฺหามี”ติ? ",
"pli-tv-kd20:9.5.10":	"“คณฺหาหยฺย, โอวาทํ; ",
"pli-tv-kd20:9.5.11":	"เอวญฺหิ ภควตา ปญฺญตฺตํ—",
"pli-tv-kd20:9.5.12":	"ภิกฺขูหิ ภิกฺขุนีนํ โอวาโท คเหตพฺโพ”ติฯ ",
"pli-tv-kd20:9.5.13":	"ภควโต เอตมตฺถํ อาโรเจสุํฯ ",
"pli-tv-kd20:9.5.14":	"“อนุชานามิ, ภิกฺขเว, ฐเปตฺวา พาลํ, อวเสเสหิ โอวาทํ คเหตุนฺ”ติฯ ",
"pli-tv-kd20:9.5.15":	"เตน โข ปน สมเยน อญฺญตโร ภิกฺขุ คิลาโน โหติฯ ",
"pli-tv-kd20:9.5.16":	"ตํ ภิกฺขุนิโย อุปสงฺกมิตฺวา เอตทโวจุํ—",
"pli-tv-kd20:9.5.17":	"“โอวาทํ, อยฺย, คณฺหาหี”ติฯ ",
"pli-tv-kd20:9.5.18":	"“อหญฺหิ, ภคินี, คิลาโน; ",
"pli-tv-kd20:9.5.19":	"กถาหํ โอวาทํ คณฺหามี”ติ? ",
"pli-tv-kd20:9.5.20":	"“คณฺหาหยฺย, โอวาทํ; ",
"pli-tv-kd20:9.5.21":	"เอวญฺหิ ภควตา ปญฺญตฺตํ—",
"pli-tv-kd20:9.5.22":	"ฐเปตฺวา พาลํ, อวเสเสหิ โอวาโท คเหตพฺโพ”ติฯ ",
"pli-tv-kd20:9.5.23":	"ภควโต เอตมตฺถํ อาโรเจสุํฯ ",
"pli-tv-kd20:9.5.24":	"“อนุชานามิ, ภิกฺขเว, ฐเปตฺวา พาลํ, ฐเปตฺวา คิลานํ, อวเสเสหิ โอวาทํ คเหตุนฺ”ติฯ ",
"pli-tv-kd20:9.5.25":	"เตน โข ปน สมเยน อญฺญตโร ภิกฺขุ คมิโก โหติฯ ",
"pli-tv-kd20:9.5.26":	"ตํ ภิกฺขุนิโย อุปสงฺกมิตฺวา เอตทโวจุํ—",
"pli-tv-kd20:9.5.27":	"“โอวาทํ, อยฺย, คณฺหาหี”ติฯ ",
"pli-tv-kd20:9.5.28":	"“อหญฺหิ, ภคินี, คมิโก; ",
"pli-tv-kd20:9.5.29":	"กถาหํ โอวาทํ คณฺหามี”ติ? ",
"pli-tv-kd20:9.5.30":	"“คณฺหาหยฺย, โอวาทํ; ",
"pli-tv-kd20:9.5.31":	"เอวญฺหิ ภควตา ปญฺญตฺตํ—",
"pli-tv-kd20:9.5.32":	"ฐเปตฺวา พาลํ, ฐเปตฺวา คิลานํ, อวเสเสหิ โอวาโท คเหตพฺโพ”ติฯ ",
"pli-tv-kd20:9.5.33":	"ภควโต เอตมตฺถํ อาโรเจสุํฯ ",
"pli-tv-kd20:9.5.34":	"“อนุชานามิ, ภิกฺขเว, ฐเปตฺวา พาลํ, ฐเปตฺวา คิลานํ, ฐเปตฺวา คมิกํ, อวเสเสหิ โอวาทํ คเหตุนฺ”ติฯ ",
"pli-tv-kd20:9.5.35":	"เตน โข ปน สมเยน อญฺญตโร ภิกฺขุ อรญฺเญ วิหรติฯ ",
"pli-tv-kd20:9.5.36":	"ตํ ภิกฺขุนิโย อุปสงฺกมิตฺวา เอตทโวจุํ—",
"pli-tv-kd20:9.5.37":	"“โอวาทํ, อยฺย, คณฺหาหี”ติฯ ",
"pli-tv-kd20:9.5.38":	"“อหญฺหิ, ภคินี, อรญฺเญ วิหรามิ; ",
"pli-tv-kd20:9.5.39":	"กถาหํ โอวาทํ คณฺหามี”ติ? ",
"pli-tv-kd20:9.5.40":	"“คณฺหาหยฺย, โอวาทํ; ",
"pli-tv-kd20:9.5.41":	"เอวญฺหิ ภควตา ปญฺญตฺตํ—",
"pli-tv-kd20:9.5.42":	"ฐเปตฺวา พาลํ, ฐเปตฺวา คิลานํ, ฐเปตฺวา คมิกํ, อวเสเสหิ โอวาโท คเหตพฺโพ”ติฯ ",
"pli-tv-kd20:9.5.43":	"ภควโต เอตมตฺถํ อาโรเจสุํฯ ",
"pli-tv-kd20:9.5.44":	"“อนุชานามิ, ภิกฺขเว, อารญฺญิเกน ภิกฺขุนา โอวาทํ คเหตุํ, สงฺเกตญฺจ กาตุํ—",
"pli-tv-kd20:9.5.45":	"อตฺร ปติหริสฺสามี”ติฯ ",
"pli-tv-kd20:9.5.46":	"เตน โข ปน สมเยน ภิกฺขู โอวาทํ คเหตฺวา น อาโรเจนฺติฯ ",
"pli-tv-kd20:9.5.47":	"ภควโต เอตมตฺถํ อาโรเจสุํฯ ",
"pli-tv-kd20:9.5.48":	"“น, ภิกฺขเว, โอวาโท น อาโรเจตพฺโพฯ ",
"pli-tv-kd20:9.5.49":	"โย น อาโรเจยฺย, อาปตฺติ ทุกฺกฏสฺสา”ติฯ ",
"pli-tv-kd20:9.5.50":	"เตน โข ปน สมเยน ภิกฺขู โอวาทํ คเหตฺวา น ปจฺจาหรนฺติฯ ",
"pli-tv-kd20:9.5.51":	"ภควโต เอตมตฺถํ อาโรเจสุํฯ ",
"pli-tv-kd20:9.5.52":	"“น, ภิกฺขเว, โอวาโท น ปจฺจาหริตพฺโพฯ ",
"pli-tv-kd20:9.5.53":	"โย น ปจฺจาหเรยฺย, อาปตฺติ ทุกฺกฏสฺสา”ติฯ ",
"pli-tv-kd20:9.5.54":	"เตน โข ปน สมเยน ภิกฺขุนิโย สงฺเกตํ น คจฺฉนฺติฯ ",
"pli-tv-kd20:9.5.55":	"ภควโต เอตมตฺถํ อาโรเจสุํฯ ",
"pli-tv-kd20:9.5.56":	"“น, ภิกฺขเว, ภิกฺขุนิยา สงฺเกตํ น คนฺตพฺพํฯ ",
"pli-tv-kd20:9.5.57":	"ยา น คจฺเฉยฺย, อาปตฺติ ทุกฺกฏสฺสา”ติฯ ",
"pli-tv-kd20:10.1.1":	"เตน โข ปน สมเยน ภิกฺขุนิโย ทีฆานิ กายพนฺธนานิ ธาเรนฺติ, เตเหว ผาสุกา นาเมนฺติฯ ",
"pli-tv-kd20:10.1.2":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:10.1.3":	"เสยฺยถาปิ คิหินี กามโภคินิโย”ติฯ ",
"pli-tv-kd20:10.1.4":	"ภควโต เอตมตฺถํ อาโรเจสุํฯ ",
"pli-tv-kd20:10.1.5":	"“น, ภิกฺขเว, ภิกฺขุนิยา ทีฆํ กายพนฺธนํ ธาเรตพฺพํฯ ",
"pli-tv-kd20:10.1.6":	"ยา ธาเรยฺย, อาปตฺติ ทุกฺกฏสฺสฯ ",
"pli-tv-kd20:10.1.7":	"อนุชานามิ, ภิกฺขเว, ภิกฺขุนิยา เอกปริยากตํ กายพนฺธนํ, น จ เตน ผาสุกา นาเมตพฺพาฯ ",
"pli-tv-kd20:10.1.8":	"ยา นาเมยฺย, อาปตฺติ ทุกฺกฏสฺสา”ติฯ ",
"pli-tv-kd20:10.1.9":	"เตน โข ปน สมเยน ภิกฺขุนิโย วิลีเวน ปฏฺเฏน ผาสุกา นาเมนฺติ …เป… ",
"pli-tv-kd20:10.1.10":	"จมฺมปฏฺเฏน ผาสุกา นาเมนฺติฯ ",
"pli-tv-kd20:10.1.11":	"ทุสฺสปฏฺเฏน ผาสุกา นาเมนฺติฯ ",
"pli-tv-kd20:10.1.12":	"ทุสฺสเวณิยา ผาสุกา นาเมนฺติฯ ",
"pli-tv-kd20:10.1.13":	"ทุสฺสวฏฺฏิยา ผาสุกา นาเมนฺติฯ ",
"pli-tv-kd20:10.1.14":	"โจฬปฏฺเฏน ผาสุกา นาเมนฺติฯ ",
"pli-tv-kd20:10.1.15":	"โจฬเวณิยา ผาสุกา นาเมนฺติฯ ",
"pli-tv-kd20:10.1.16":	"โจฬวฏฺฏิยา ผาสุกา นาเมนฺติฯ ",
"pli-tv-kd20:10.1.17":	"สุตฺตเวณิยา ผาสุกา นาเมนฺติฯ ",
"pli-tv-kd20:10.1.18":	"สุตฺตวฏฺฏิยา ผาสุกา นาเมนฺติฯ ",
"pli-tv-kd20:10.1.19":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:10.1.20":	"เสยฺยถาปิ คิหินี กามโภคินิโย”ติฯ ",
"pli-tv-kd20:10.1.21":	"ภควโต เอตมตฺถํ อาโรเจสุํฯ ",
"pli-tv-kd20:10.1.22":	"“น, ภิกฺขเว, ภิกฺขุนิยา วิลีเวน ปฏฺเฏน ผาสุกา นาเมตพฺพา …เป… ",
"pli-tv-kd20:10.1.23":	"น สุตฺตวฏฺฏิยา ผาสุกา นาเมตพฺพาฯ ",
"pli-tv-kd20:10.1.24":	"ยา นาเมยฺย, อาปตฺติ ทุกฺกฏสฺสา”ติฯ ",
"pli-tv-kd20:10.2.1":	"เตน โข ปน สมเยน ภิกฺขุนิโย อฏฺฐิเลฺลน ชฆนํ ฆํสาเปนฺติ …เป… ",
"pli-tv-kd20:10.2.2":	"โคหนุเกน ชฆนํ โกฏฺฏาเปนฺติ, หตฺถํ โกฏฺฏาเปนฺติ, หตฺถโกจฺฉํ โกฏฺฏาเปนฺติ, ปาทํ โกฏฺฏาเปนฺติ, ปาทโกจฺฉํ โกฏฺฏาเปนฺติ, อูรุํ โกฏฺฏาเปนฺติ, มุขํ โกฏฺฏาเปนฺติ, ทนฺตมํสํ โกฏฺฏาเปนฺติฯ ",
"pli-tv-kd20:10.2.3":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:10.2.4":	"เสยฺยถาปิ คิหินี กามโภคินิโย”ติฯ ",
"pli-tv-kd20:10.2.5":	"ภควโต เอตมตฺถํ อาโรเจสุํฯ ",
"pli-tv-kd20:10.2.6":	"“น, ภิกฺขเว, ภิกฺขุนิยา อฏฺฐิเลฺลน ชฆนํ ฆํสาเปตพฺพํ …เป… ",
"pli-tv-kd20:10.2.7":	"น ทนฺตมํสํ โกฏฺฏาเปตพฺพํฯ ",
"pli-tv-kd20:10.2.8":	"ยา โกฏฺฏาเปยฺย, อาปตฺติ ทุกฺกฏสฺสา”ติฯ ",
"pli-tv-kd20:10.3.1":	"เตน โข ปน สมเยน ฉพฺพคฺคิยา ภิกฺขุนิโย มุขํ อาลิมฺปนฺติ …เป… ",
"pli-tv-kd20:10.3.2":	"มุขํ อุมฺมทฺเทนฺติ, มุขํ จุณฺเณนฺติ, มโนสิลิกาย มุขํ ลญฺเฉนฺติ, องฺคราคํ กโรนฺติ, มุขราคํ กโรนฺติ, องฺคราคมุขราคํ กโรนฺติฯ ",
"pli-tv-kd20:10.3.3":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:10.3.4":	"เสยฺยถาปิ คิหินี กามโภคินิโย”ติฯ ",
"pli-tv-kd20:10.3.5":	"ภควโต เอตมตฺถํ อาโรเจสุํฯ ",
"pli-tv-kd20:10.3.6":	"“น, ภิกฺขเว, ภิกฺขุนิยา มุขํ อาลิมฺปิตพฺพํ …เป… ",
"pli-tv-kd20:10.3.7":	"น มุขํ อุมฺมทฺทิตพฺพํ, น มุขํ จุณฺเณตพฺพํ, น มโนสิลิกาย มุขํ ลญฺเฉตพฺพํ, น องฺคราโค กาตพฺโพ, น มุขราโค กาตพฺโพ, น องฺคราคมุขราโค กาตพฺโพฯ ",
"pli-tv-kd20:10.3.8":	"ยา กเรยฺย, อาปตฺติ ทุกฺกฏสฺสา”ติฯ ",
"pli-tv-kd20:10.4.1":	"เตน โข ปน สมเยน ฉพฺพคฺคิยา ภิกฺขุนิโย อวงฺคํ กโรนฺติ …เป… ",
"pli-tv-kd20:10.4.2":	"วิเสสกํ กโรนฺติ, โอโลกนเกน โอโลเกนฺติ, สาโลเก ติฏฺฐนฺติ; ",
"pli-tv-kd20:10.4.3":	"นจฺจํ การาเปนฺติ, เวสึ วุฏฺฐาเปนฺติ, ปานาคารํ ฐเปนฺติ, สูนํ ฐเปนฺติ, อาปณํ ปสาเรนฺติ, วฑฺฒึ ปโยเชนฺติ, วณิชฺชํ ปโยเชนฺติ, ทาสํ อุปฏฺฐาเปนฺติ, ทาสึ อุปฏฺฐาเปนฺติ, กมฺมการํ อุปฏฺฐาเปนฺติ, กมฺมการึ อุปฏฺฐาเปนฺติ, ติรจฺฉานคตํ อุปฏฺฐาเปนฺติ, หรีตกปกฺกิกํ ปกิณนฺติ, นมตกํ ธาเรนฺติฯ ",
"pli-tv-kd20:10.4.4":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:10.4.5":	"เสยฺยถาปิ คิหินี กามโภคินิโย”ติฯ ",
"pli-tv-kd20:10.4.6":	"ภควโต เอตมตฺถํ อาโรเจสุํฯ ",
"pli-tv-kd20:10.4.7":	"“น, ภิกฺขเว, ภิกฺขุนิยา อวงฺคํ กาตพฺพํ …เป… ",
"pli-tv-kd20:10.4.8":	"น วิเสสกํ กาตพฺพํ, น โอโลกนเกน โอโลเกตพฺพํ, น สาโลเก ฐาตพฺพํ, น นจฺจํ การาเปตพฺพํ, น เวสี วุฏฺฐาเปตพฺพา, น ปานาคารํ ฐเปตพฺพํ, น สูนา ฐเปตพฺพา, น อาปโณ ปสาเรตพฺโพ, น วฑฺฒิ ปโยเชตพฺพา, น วณิชฺชา ปโยเชตพฺพา, น ทาโส อุปฏฺฐาเปตพฺโพ, น ทาสี อุปฏฺฐาเปตพฺพา, น กมฺมกาโร อุปฏฺฐาเปตพฺโพ, น กมฺมการี อุปฏฺฐาเปตพฺพา, น ติรจฺฉานคโต อุปฏฺฐาเปตพฺโพ, น หรีตกปกฺกิกํ ปกิณิตพฺพํ, น นมตกํ ธาเรตพฺพํฯ ",
"pli-tv-kd20:10.4.9":	"ยา ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd20:10.5.1":	"เตน โข ปน สมเยน ฉพฺพคฺคิยา ภิกฺขุนิโย สพฺพนีลกานิ จีวรานิ ธาเรนฺติ …เป… ",
"pli-tv-kd20:10.5.2":	"สพฺพปีตกานิ จีวรานิ ธาเรนฺติ, สพฺพโลหิตกานิ จีวรานิ ธาเรนฺติ, สพฺพมญฺชิฏฺฐิกานิ จีวรานิ ธาเรนฺติ, สพฺพกณฺหานิ จีวรานิ ธาเรนฺติ, สพฺพมหารงฺครตฺตานิ จีวรานิ ธาเรนฺติ, สพฺพมหานามรตฺตานิ จีวรานิ ธาเรนฺติ, อจฺฉินฺนทสานิ จีวรานิ ธาเรนฺติ, ทีฆทสานิ จีวรานิ ธาเรนฺติ, ปุปฺผทสานิ จีวรานิ ธาเรนฺติ, ผลทสานิ จีวรานิ ธาเรนฺติ, กญฺจุกํ ธาเรนฺติ, ติรีฏกํ ธาเรนฺติฯ ",
"pli-tv-kd20:10.5.3":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:10.5.4":	"เสยฺยถาปิ คิหินี กามโภคินิโย”ติฯ ",
"pli-tv-kd20:10.5.5":	"ภควโต เอตมตฺถํ อาโรเจสุํฯ ",
"pli-tv-kd20:10.5.6":	"“น, ภิกฺขเว, ภิกฺขุนิยา สพฺพนีลกานิ จีวรานิ ธาเรตพฺพานิ …เป… ",
"pli-tv-kd20:10.5.7":	"น ติรีฏกํ ธาเรตพฺพํฯ ",
"pli-tv-kd20:10.5.8":	"ยา ธาเรยฺย, อาปตฺติ ทุกฺกฏสฺสา”ติฯ ",
"pli-tv-kd20:11.1.1":	"เตน โข ปน สมเยน อญฺญตรา ภิกฺขุนี กาลํ กโรนฺตี เอวมาห—",
"pli-tv-kd20:11.1.2":	"“มมจฺจเยน มยฺหํ ปริกฺขาโร สงฺฆสฺส โหตู”ติฯ ",
"pli-tv-kd20:11.1.3":	"ตตฺถ ภิกฺขู จ ภิกฺขุนิโย จ วิวทนฺติ—",
"pli-tv-kd20:11.1.4":	"“อมฺหากํ โหติ, อมฺหากํ โหตี”ติฯ ",
"pli-tv-kd20:11.1.5":	"ภควโต เอตมตฺถํ อาโรเจสุํฯ ",
"pli-tv-kd20:11.1.6":	"“ภิกฺขุนี เจ, ภิกฺขเว, กาลํ กโรนฺตี เอวํ วเทยฺย—",
"pli-tv-kd20:11.1.7":	"‘มมจฺจเยน มยฺหํ ปริกฺขาโร สงฺฆสฺส โหตู’ติ, อนิสฺสโร ตตฺถ ภิกฺขุสงฺโฆ, ภิกฺขุนิสงฺฆเสฺสเวตํฯ ",
"pli-tv-kd20:11.1.8":	"สิกฺขมานา เจ, ภิกฺขเว …เป… ",
"pli-tv-kd20:11.1.9":	"สามเณรี เจ, ภิกฺขเว, กาลํ กโรนฺตี เอวํ วเทยฺย—",
"pli-tv-kd20:11.1.10":	"‘มมจฺจเยน มยฺหํ ปริกฺขาโร สงฺฆสฺส โหตู’ติ, อนิสฺสโร ตตฺถ ภิกฺขุสงฺโฆ, ภิกฺขุนิสงฺฆเสฺสเวตํฯ ",
"pli-tv-kd20:11.1.11":	"ภิกฺขุ เจ, ภิกฺขเว, กาลํ กโรนฺโต เอวํ วเทยฺย—",
"pli-tv-kd20:11.1.12":	"‘มมจฺจเยน มยฺหํ ปริกฺขาโร สงฺฆสฺส โหตู’ติ, อนิสฺสโร ตตฺถ ภิกฺขุนิสงฺโฆ, ภิกฺขุสงฺฆเสฺสเวตํฯ ",
"pli-tv-kd20:11.1.13":	"สามเณโร เจ, ภิกฺขเว …เป… ",
"pli-tv-kd20:11.1.14":	"อุปาสโก เจ, ภิกฺขเว …เป… ",
"pli-tv-kd20:11.1.15":	"อุปาสิกา เจ, ภิกฺขเว …เป… ",
"pli-tv-kd20:11.1.16":	"อญฺโญ เจ, ภิกฺขเว, โกจิ กาลํ กโรนฺโต เอวํ วเทยฺย—",
"pli-tv-kd20:11.1.17":	"‘มมจฺจเยน มยฺหํ ปริกฺขาโร สงฺฆสฺส โหตู’ติ, อนิสฺสโร ตตฺถ ภิกฺขุนิสงฺโฆ, ภิกฺขุสงฺฆเสฺสเวตนฺ”ติฯ ",
"pli-tv-kd20:12.1.1":	"เตน โข ปน สมเยน อญฺญตรา อิตฺถี ปุราณมลฺลี ภิกฺขุนีสุ ปพฺพชิตา โหติฯ ",
"pli-tv-kd20:12.1.2":	"สา รถิกาย ทุพฺพลกํ ภิกฺขุํ ปสฺสิตฺวา อํสกูเฏน ปหารํ ทตฺวา ปาเตสิฯ ",
"pli-tv-kd20:12.1.3":	"ภิกฺขู อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:12.1.4":	"“กถญฺหิ นาม, ภิกฺขุนี, ภิกฺขุสฺส ปหารํ ทสฺสตี”ติฯ ",
"pli-tv-kd20:12.1.5":	"ภควโต เอตมตฺถํ อาโรเจสุํฯ ",
"pli-tv-kd20:12.1.6":	"“น, ภิกฺขเว, ภิกฺขุนิยา ภิกฺขุสฺส ปหาโร ทาตพฺโพฯ ",
"pli-tv-kd20:12.1.7":	"ยา ทเทยฺย, อาปตฺติ ทุกฺกฏสฺสฯ ",
"pli-tv-kd20:12.1.8":	"อนุชานามิ, ภิกฺขเว, ภิกฺขุนิยา ภิกฺขุํ ปสฺสิตฺวา ทูรโตว โอกฺกมิตฺวา มคฺคํ ทาตุนฺ”ติฯ ",
"pli-tv-kd20:13.1.1":	"เตน โข ปน สมเยน อญฺญตรา อิตฺถี ปวุตฺถปติกา ชาเรน คพฺภินี โหติฯ ",
"pli-tv-kd20:13.1.2":	"สา คพฺภํ ปาเตตฺวา กุลูปิกํ ภิกฺขุนึ เอตทโวจ—",
"pli-tv-kd20:13.1.3":	"“หนฺทเยฺย, อิมํ คพฺภํ ปตฺเตน นีหรา”ติฯ ",
"pli-tv-kd20:13.1.4":	"อถ โข สา ภิกฺขุนี ตํ คพฺภํ ปตฺเต ปกฺขิปิตฺวา สงฺฆาฏิยา ปฏิจฺฉาเทตฺวา อคมาสิฯ ",
"pli-tv-kd20:13.1.5":	"เตน โข ปน สมเยน อญฺญตเรน ปิณฺฑจาริเกน ภิกฺขุนา สมาทานํ กตํ โหติ—",
"pli-tv-kd20:13.1.6":	"“ยาหํ ปฐมํ ภิกฺขํ ลภิสฺสามิ, น ตํ อทตฺวา ภิกฺขุสฺส วา ภิกฺขุนิยา วา ปริภุญฺชิสฺสามี”ติฯ ",
"pli-tv-kd20:13.1.7":	"อถ โข โส ภิกฺขุ ตํ ภิกฺขุนึ ปสฺสิตฺวา เอตทโวจ—",
"pli-tv-kd20:13.1.8":	"“หนฺท, ภคินิ, ภิกฺขํ ปฏิคฺคณฺหา”ติฯ ",
"pli-tv-kd20:13.1.9":	"“อลํ, อยฺยา”ติฯ ",
"pli-tv-kd20:13.1.10":	"ทุติยมฺปิ โข …เป… ",
"pli-tv-kd20:13.1.11":	"ตติยมฺปิ โข โส ภิกฺขุ ตํ ภิกฺขุนึ เอตทโวจ—",
"pli-tv-kd20:13.1.12":	"“หนฺท, ภคินิ, ภิกฺขํ ปฏิคฺคณฺหา”ติฯ ",
"pli-tv-kd20:13.1.13":	"“อลํ, อยฺยา”ติฯ ",
"pli-tv-kd20:13.1.14":	"“มยา โข, ภคินิ, สมาทานํ กตํ—",
"pli-tv-kd20:13.1.15":	"‘ยาหํ ปฐมํ ภิกฺขํ ลภิสฺสามิ, น ตํ อทตฺวา ภิกฺขุสฺส วา ภิกฺขุนิยา วา ปริภุญฺชิสฺสามี’ติฯ ",
"pli-tv-kd20:13.1.16":	"หนฺท, ภคินิ, ภิกฺขํ ปฏิคฺคณฺหา”ติฯ ",
"pli-tv-kd20:13.1.17":	"อถ โข สา ภิกฺขุนี เตน ภิกฺขุนา นิปฺปีฬิยมานา นีหริตฺวา ปตฺตํ ทเสฺสสิ—",
"pli-tv-kd20:13.1.18":	"“ปสฺส, อยฺย, ปตฺเต คพฺภํ; ",
"pli-tv-kd20:13.1.19":	"มา จ กสฺสจิ อาโรเจสี”ติฯ ",
"pli-tv-kd20:13.1.20":	"อถ โข โส ภิกฺขุ อุชฺฌายติ ขิยฺยติ วิปาเจติ—",
"pli-tv-kd20:13.1.21":	"“กถญฺหิ นาม ภิกฺขุนี ปตฺเตน คพฺภํ นีหริสฺสตี”ติฯ ",
"pli-tv-kd20:13.1.22":	"อถ โข โส ภิกฺขุ ภิกฺขูนํ เอตมตฺถํ อาโรเจสิฯ ",
"pli-tv-kd20:13.1.23":	"เย เต ภิกฺขู อปฺปิจฺฉา …เป… เต อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:13.1.24":	"“กถญฺหิ นาม ภิกฺขุนี ปตฺเตน คพฺภํ นีหริสฺสตี”ติฯ ",
"pli-tv-kd20:13.1.25":	"ภควโต เอตมตฺถํ อาโรเจสุํฯ ",
"pli-tv-kd20:13.1.26":	"“น, ภิกฺขเว, ภิกฺขุนิยา ปตฺเตน คพฺโภ นีหริตพฺโพฯ ",
"pli-tv-kd20:13.1.27":	"ยา นีหเรยฺย, อาปตฺติ ทุกฺกฏสฺสฯ ",
"pli-tv-kd20:13.1.28":	"อนุชานามิ, ภิกฺขเว, ภิกฺขุนิยา ภิกฺขุํ ปสฺสิตฺวา นีหริตฺวา ปตฺตํ ทเสฺสตุนฺ”ติฯ ",
"pli-tv-kd20:13.2.1":	"เตน โข ปน สมเยน ฉพฺพคฺคิยา ภิกฺขุนิโย ภิกฺขุํ ปสฺสิตฺวา ปริวตฺเตตฺวา ปตฺตมูลํ ทเสฺสนฺติฯ ",
"pli-tv-kd20:13.2.2":	"ภิกฺขู อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:13.2.3":	"“กถญฺหิ นาม ฉพฺพคฺคิยา ภิกฺขุนิโย ภิกฺขุํ ปสฺสิตฺวา ปริวตฺเตตฺวา ปตฺตมูลํ ทเสฺสสฺสนฺตี”ติฯ ",
"pli-tv-kd20:13.2.4":	"อถ โข เต ภิกฺขู ภควโต เอตมตฺถํ อาโรเจสุํฯ ",
"pli-tv-kd20:13.2.5":	"“น, ภิกฺขเว, ภิกฺขุนิยา ภิกฺขุํ ปสฺสิตฺวา ปริวตฺเตตฺวา ปตฺตมูลํ ทเสฺสตพฺพํฯ ",
"pli-tv-kd20:13.2.6":	"ยา ทเสฺสยฺย, อาปตฺติ ทุกฺกฏสฺสฯ ",
"pli-tv-kd20:13.2.7":	"อนุชานามิ, ภิกฺขเว, ภิกฺขุนิยา ภิกฺขุํ ปสฺสิตฺวา อุกฺกุชฺชิตฺวา ปตฺตํ ทเสฺสตุํฯ ",
"pli-tv-kd20:13.2.8":	"ยญฺจ ปตฺเต อามิสํ โหติ, เตน จ ภิกฺขุ นิมนฺเตตพฺโพ”ติฯ ",
"pli-tv-kd20:14.1.1":	"เตน โข ปน สมเยน สาวตฺถิยํ รถิกาย ปุริสพฺยญฺชนํ ฉฑฺฑิตํ โหติฯ ",
"pli-tv-kd20:14.1.2":	"ตํ ภิกฺขุนิโย สกฺกจฺจํ อุปนิชฺฌายึสุฯ ",
"pli-tv-kd20:14.1.3":	"มนุสฺสา อุกฺกุฏฺฐึ อกํสุฯ ",
"pli-tv-kd20:14.1.4":	"ตา ภิกฺขุนิโย มงฺกู อเหสุํฯ ",
"pli-tv-kd20:14.1.5":	"อถ โข ตา ภิกฺขุนิโย อุปสฺสยํ คนฺตฺวา ภิกฺขุนีนํ เอตมตฺถํ อาโรเจสุํฯ ",
"pli-tv-kd20:14.1.6":	"ยา ตา ภิกฺขุนิโย อปฺปิจฺฉา …เป… ตา อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:14.1.7":	"“กถญฺหิ นาม ภิกฺขุนิโย ปุริสพฺยญฺชนํ อุปนิชฺฌายิสฺสนฺตี”ติฯ ",
"pli-tv-kd20:14.1.8":	"อถ โข ตา ภิกฺขุนิโย ภิกฺขูนํ เอตมตฺถํ อาโรเจสุํฯ ",
"pli-tv-kd20:14.1.9":	"ภิกฺขู ภควโต เอตมตฺถํ อาโรเจสุํฯ ",
"pli-tv-kd20:14.1.10":	"“น, ภิกฺขเว, ภิกฺขุนิยา ปุริสพฺยญฺชนํ อุปนิชฺฌายิตพฺพํฯ ",
"pli-tv-kd20:14.1.11":	"ยา อุปนิชฺฌาเยยฺย, อาปตฺติ ทุกฺกฏสฺสา”ติฯ ",
"pli-tv-kd20:15.1.1":	"เตน โข ปน สมเยน มนุสฺสา ภิกฺขูนํ อามิสํ เทนฺติฯ ",
"pli-tv-kd20:15.1.2":	"ภิกฺขู ภิกฺขุนีนํ เทนฺติฯ ",
"pli-tv-kd20:15.1.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:15.1.4":	"“กถญฺหิ นาม ภทนฺตา อตฺตโน ปริโภคตฺถาย ทินฺนํ อญฺเญสํ ทสฺสนฺติฯ ",
"pli-tv-kd20:15.1.5":	"มยมฺปิ น ชานาม ทานํ ทาตุนฺ”ติฯ ",
"pli-tv-kd20:15.1.6":	"ภควโต เอตมตฺถํ อาโรเจสุํฯ ",
"pli-tv-kd20:15.1.7":	"“น, ภิกฺขเว, อตฺตโน ปริโภคตฺถาย ทินฺนํ อญฺเญสํ ทาตพฺพํฯ ",
"pli-tv-kd20:15.1.8":	"โย ทเทยฺย, อาปตฺติ ทุกฺกฏสฺสา”ติฯ ",
"pli-tv-kd20:15.1.9":	"เตน โข ปน สมเยน ภิกฺขูนํ อามิสํ อุสฺสนฺนํ โหติฯ ",
"pli-tv-kd20:15.1.10":	"ภควโต เอตมตฺถํ อาโรเจสุํฯ ",
"pli-tv-kd20:15.1.11":	"“อนุชานามิ, ภิกฺขเว, สงฺฆสฺส ทาตุนฺ”ติฯ ",
"pli-tv-kd20:15.1.12":	"พาฬฺหตรํ อุสฺสนฺนํ โหติฯ ",
"pli-tv-kd20:15.1.13":	"ภควโต เอตมตฺถํ อาโรเจสุํฯ ",
"pli-tv-kd20:15.1.14":	"“อนุชานามิ, ภิกฺขเว, ปุคฺคลิกมฺปิ ทาตุนฺ”ติฯ ",
"pli-tv-kd20:15.1.15":	"เตน โข ปน สมเยน ภิกฺขูนํ สนฺนิธิกตํ อามิสํ อุสฺสนฺนํ โหติฯ ",
"pli-tv-kd20:15.1.16":	"ภควโต เอตมตฺถํ อาโรเจสุํฯ ",
"pli-tv-kd20:15.1.17":	"“อนุชานามิ, ภิกฺขเว, ภิกฺขูนํ สนฺนิธึ ภิกฺขุนีหิ ปฏิคฺคาหาเปตฺวา ปริภุญฺชิตุนฺ”ติฯ ",
"pli-tv-kd20:15.2.1":	"เตน โข ปน สมเยน มนุสฺสา ภิกฺขุนีนํ อามิสํ เทนฺติฯ ",
"pli-tv-kd20:15.2.2":	"ภิกฺขุนิโย ภิกฺขูนํ เทนฺติฯ ",
"pli-tv-kd20:15.2.3":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:15.2.4":	"“กถญฺหิ นาม ภิกฺขุนิโย อตฺตโน ปริโภคตฺถาย ทินฺนํ อญฺเญสํ ทสฺสนฺติฯ ",
"pli-tv-kd20:15.2.5":	"มยมฺปิ น ชานาม ทานํ ทาตุนฺ”ติฯ ",
"pli-tv-kd20:15.2.6":	"ภควโต เอตมตฺถํ อาโรเจสุํฯ ",
"pli-tv-kd20:15.2.7":	"“น, ภิกฺขเว, ภิกฺขุนิยา อตฺตโน ปริโภคตฺถาย ทินฺนํ อญฺเญสํ ทาตพฺพํฯ ",
"pli-tv-kd20:15.2.8":	"ยา ทเทยฺย, อาปตฺติ ทุกฺกฏสฺสา”ติฯ ",
"pli-tv-kd20:15.2.9":	"เตน โข ปน สมเยน ภิกฺขุนีนํ อามิสํ อุสฺสนฺนํ โหติฯ ",
"pli-tv-kd20:15.2.10":	"ภควโต เอตมตฺถํ อาโรเจสุํฯ ",
"pli-tv-kd20:15.2.11":	"“อนุชานามิ, ภิกฺขเว, สงฺฆสฺส ทาตุนฺ”ติฯ ",
"pli-tv-kd20:15.2.12":	"พาฬฺหตรํ อุสฺสนฺนํ โหติฯ ",
"pli-tv-kd20:15.2.13":	"ภควโต เอตมตฺถํ อาโรเจสุํฯ ",
"pli-tv-kd20:15.2.14":	"“อนุชานามิ, ภิกฺขเว, ปุคฺคลิกมฺปิ ทาตุนฺ”ติฯ ",
"pli-tv-kd20:15.2.15":	"เตน โข ปน สมเยน ภิกฺขุนีนํ สนฺนิธิกตํ อามิสํ อุสฺสนฺนํ โหติฯ ",
"pli-tv-kd20:15.2.16":	"ภควโต เอตมตฺถํ อาโรเจสุํฯ ",
"pli-tv-kd20:15.2.17":	"“อนุชานามิ, ภิกฺขเว, ภิกฺขุนีนํ สนฺนิธึ ภิกฺขูหิ ปฏิคฺคาหาเปตฺวา ปริภุญฺชิตุนฺ”ติฯ ",
"pli-tv-kd20:16.1.1":	"เตน โข ปน สมเยน ภิกฺขูนํ เสนาสนํ อุสฺสนฺนํ โหติ, ภิกฺขุนีนํ น โหติฯ ",
"pli-tv-kd20:16.1.2":	"ภิกฺขุนิโย ภิกฺขูนํ สนฺติเก ทูตํ ปาเหสุํ—",
"pli-tv-kd20:16.1.3":	"“สาธุ, ภนฺเต, อยฺยา อมฺหากํ เสนาสนํ เทนฺตุ ตาวกาลิกนฺ”ติฯ ",
"pli-tv-kd20:16.1.4":	"ภควโต เอตมตฺถํ อาโรเจสุํฯ ",
"pli-tv-kd20:16.1.5":	"“อนุชานามิ, ภิกฺขเว, ภิกฺขุนีนํ เสนาสนํ ทาตุํ ตาวกาลิกนฺ”ติฯ ",
"pli-tv-kd20:16.2.1":	"เตน โข ปน สมเยน อุตุนิโย ภิกฺขุนิโย โอนทฺธมญฺจํ โอนทฺธปีฐํ อภินิสีทนฺติปิ อภินิปชฺชนฺติปิฯ ",
"pli-tv-kd20:16.2.2":	"เสนาสนํ โลหิเตน มกฺขิยฺยติฯ ",
"pli-tv-kd20:16.2.3":	"ภควโต เอตมตฺถํ อาโรเจสุํฯ ",
"pli-tv-kd20:16.2.4":	"“น, ภิกฺขเว, ภิกฺขุนิยา โอนทฺธมญฺจํ โอนทฺธปีฐํ อภินิสีทิตพฺพํ อภินิปชฺชิตพฺพํฯ ",
"pli-tv-kd20:16.2.5":	"ยา อภินิสีเทยฺย วา อภินิปชฺเชยฺย วา อาปตฺติ ทุกฺกฏสฺสฯ ",
"pli-tv-kd20:16.2.6":	"อนุชานามิ, ภิกฺขเว, อาวสถจีวรนฺ”ติฯ ",
"pli-tv-kd20:16.2.7":	"อาวสถจีวรํ โลหิเตน มกฺขิยฺยติฯ ",
"pli-tv-kd20:16.2.8":	"ภควโต เอตมตฺถํ อาโรเจสุํฯ ",
"pli-tv-kd20:16.2.9":	"“อนุชานามิ, ภิกฺขเว, อาณิโจฬกนฺ”ติฯ ",
"pli-tv-kd20:16.2.10":	"โจฬกํ นิปตติฯ ",
"pli-tv-kd20:16.2.11":	"ภควโต เอตมตฺถํ อาโรเจสุํฯ ",
"pli-tv-kd20:16.2.12":	"“อนุชานามิ, ภิกฺขเว, สุตฺตเกน พนฺธิตฺวา อูรุยา พนฺธิตุนฺ”ติฯ ",
"pli-tv-kd20:16.2.13":	"สุตฺตํ ฉิชฺชติฯ ",
"pli-tv-kd20:16.2.14":	"ภควโต เอตมตฺถํ อาโรเจสุํฯ ",
"pli-tv-kd20:16.2.15":	"“อนุชานามิ, ภิกฺขเว, สํเวลฺลิยํ, กฏิสุตฺตกนฺ”ติฯ ",
"pli-tv-kd20:16.2.16":	"เตน โข ปน สมเยน ฉพฺพคฺคิยา ภิกฺขุนิโย สพฺพกาลํ กฏิสุตฺตกํ ธาเรนฺติฯ ",
"pli-tv-kd20:16.2.17":	"มนุสฺสา อุชฺฌายนฺติ ขิยฺยนฺติ วิปาเจนฺติ—",
"pli-tv-kd20:16.2.18":	"“เสยฺยถาปิ คิหินี กามโภคินิโย”ติฯ ",
"pli-tv-kd20:16.2.19":	"ภควโต เอตมตฺถํ อาโรเจสุํฯ ",
"pli-tv-kd20:16.2.20":	"“น, ภิกฺขเว, ภิกฺขุนิยา สพฺพกาลํ กฏิสุตฺตกํ ธาเรตพฺพํฯ ",
"pli-tv-kd20:16.2.21":	"ยา ธาเรยฺย, อาปตฺติ ทุกฺกฏสฺสฯ ",
"pli-tv-kd20:16.2.22":	"อนุชานามิ, ภิกฺขเว, อุตุนิยา กฏิสุตฺตกนฺ”ติฯ ",
"pli-tv-kd20:16.2.23":	"ทุติยภาณวาโร นิฏฺฐิโตฯ ",
"pli-tv-kd20:17.1.1":	"เตน โข ปน สมเยน อุปสมฺปนฺนาโย ทิสฺสนฺติ—",
"pli-tv-kd20:17.1.2":	"อนิมิตฺตาปิ, นิมิตฺตมตฺตาปิ, อโลหิตาปิ, ธุวโลหิตาปิ, ธุวโจฬาปิ, ปคฺฆรนฺตีปิ, สิขรณีปิ, อิตฺถิปณฺฑกาปิ, เวปุริสิกาปิ, สมฺภินฺนาปิ, อุภโตพฺยญฺชนาปิฯ ",
"pli-tv-kd20:17.1.3":	"ภควโต เอตมตฺถํ อาโรเจสุํฯ ",
"pli-tv-kd20:17.1.4":	"“อนุชานามิ, ภิกฺขเว, อุปสมฺปาเทนฺติยา จตุวีสติ อนฺตรายิเก ธมฺเม ปุจฺฉิตุํฯ ",
"pli-tv-kd20:17.1.5":	"เอวญฺจ ปน, ภิกฺขเว, ปุจฺฉิตพฺพา—",
"pli-tv-kd20:17.1.6":	"‘นสิ อนิมิตฺตา, นสิ นิมิตฺตมตฺตา, นสิ อโลหิตา, นสิ ธุวโลหิตา, นสิ ธุวโจฬา, นสิ ปคฺฆรนฺตี, นสิ สิขรณี, นสิ อิตฺถิปณฺฑกา, นสิ เวปุริสิกา, นสิ สมฺภินฺนา, นสิ อุภโตพฺยญฺชนา? ",
"pli-tv-kd20:17.1.7":	"สนฺติ เต เอวรูปา อาพาธา—",
"pli-tv-kd20:17.1.8":	"กุฏฺฐํ, คณฺโฑ, กิลาโส, โสโส, อปมาโร? ",
"pli-tv-kd20:17.1.9":	"มนุสฺสาสิ, อิตฺถีสิ, ภุชิสฺสาสิ, อณณาสิ, นสิ ราชภฏี? ",
"pli-tv-kd20:17.1.10":	"อนุญฺญาตาสิ มาตาปิตูหิ, สามิเกน? ",
"pli-tv-kd20:17.1.11":	"ปริปุณฺณวีสติวสฺสาสิ, ปริปุณฺณํ เต ปตฺตจีวรํ, กึนามาสิ, กานามา เต ปวตฺตินี’”ติ? ",
"pli-tv-kd20:17.2.1":	"เตน โข ปน สมเยน ภิกฺขู ภิกฺขุนีนํ อนฺตรายิเก ธมฺเม ปุจฺฉนฺติฯ ",
"pli-tv-kd20:17.2.2":	"อุปสมฺปทาเปกฺขาโย วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
"pli-tv-kd20:17.2.3":	"ภควโต เอตมตฺถํ อาโรเจสุํฯ ",
"pli-tv-kd20:17.2.4":	"“อนุชานามิ, ภิกฺขเว, เอกโตอุปสมฺปนฺนาย ภิกฺขุนิสงฺเฆ วิสุทฺธาย ภิกฺขุสงฺเฆ อุปสมฺปาเทตุนฺ”ติฯ ",
"pli-tv-kd20:17.2.5":	"เตน โข ปน สมเยน ภิกฺขุนิโย อนนุสิฏฺฐา อุปสมฺปทาเปกฺขาโย อนฺตรายิเก ธมฺเม ปุจฺฉนฺติฯ ",
"pli-tv-kd20:17.2.6":	"อุปสมฺปทาเปกฺขาโย วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
"pli-tv-kd20:17.2.7":	"ภควโต เอตมตฺถํ อาโรเจสุํฯ ",
"pli-tv-kd20:17.2.8":	"“อนุชานามิ, ภิกฺขเว, ปฐมํ อนุสาสิตฺวา ปจฺฉา อนฺตรายิเก ธมฺเม ปุจฺฉิตุนฺ”ติฯ ",
"pli-tv-kd20:17.2.9":	"ตตฺเถว สงฺฆมชฺเฌ อนุสาสนฺติฯ ",
"pli-tv-kd20:17.2.10":	"อุปสมฺปทาเปกฺขาโย ตเถว วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
"pli-tv-kd20:17.2.11":	"ภควโต เอตมตฺถํ อาโรเจสุํฯ ",
"pli-tv-kd20:17.2.12":	"“อนุชานามิ, ภิกฺขเว, เอกมนฺตํ อนุสาสิตฺวา สงฺฆมชฺเฌ อนฺตรายิเก ธมฺเม ปุจฺฉิตุํฯ ",
"pli-tv-kd20:17.2.13":	"เอวญฺจ ปน, ภิกฺขเว, อนุสาสิตพฺพาฯ ",
"pli-tv-kd20:17.2.14":	"ปฐมํ อุปชฺฌํ คาหาเปตพฺพาฯ ",
"pli-tv-kd20:17.2.15":	"อุปชฺฌํ คาหาเปตฺวา ปตฺตจีวรํ อาจิกฺขิตพฺพํ—",
"pli-tv-kd20:17.2.16":	"‘อยํ เต ปตฺโต, อยํ สงฺฆาฏิ, อยํ อุตฺตราสงฺโค, อยํ อนฺตรวาสโก, อิทํ สงฺกจฺจิกํ, อยํ อุทกสาฏิกา; ",
"pli-tv-kd20:17.2.17":	"คจฺฉ อมุมฺหิ โอกาเส ติฏฺฐาหี’”ติฯ ",
"pli-tv-kd20:17.3.1":	"พาลา อพฺยตฺตา อนุสาสนฺติฯ ",
"pli-tv-kd20:17.3.2":	"ทุรนุสิฏฺฐา อุปสมฺปทาเปกฺขาโย วิตฺถายนฺติ, มงฺกู โหนฺติ, น สกฺโกนฺติ วิสฺสชฺเชตุํฯ ",
"pli-tv-kd20:17.3.3":	"ภควโต เอตมตฺถํ อาโรเจสุํฯ ",
"pli-tv-kd20:17.3.4":	"“น, ภิกฺขเว, พาลาย อพฺยตฺตาย อนุสาสิตพฺพาฯ ",
"pli-tv-kd20:17.3.5":	"ยา อนุสาเสยฺย, อาปตฺติ ทุกฺกฏสฺสฯ ",
"pli-tv-kd20:17.3.6":	"อนุชานามิ, ภิกฺขเว, พฺยตฺตาย ภิกฺขุนิยา ปฏิพลาย อนุสาสิตุนฺ”ติฯ ",
"pli-tv-kd20:17.4.1":	"อสมฺมตา อนุสาสนฺติฯ ",
"pli-tv-kd20:17.4.2":	"ภควโต เอตมตฺถํ อาโรเจสุํฯ ",
"pli-tv-kd20:17.4.3":	"“น, ภิกฺขเว, อสมฺมตาย อนุสาสิตพฺพาฯ ",
"pli-tv-kd20:17.4.4":	"ยา อนุสาเสยฺย, อาปตฺติ ทุกฺกฏสฺสฯ ",
"pli-tv-kd20:17.4.5":	"อนุชานามิ, ภิกฺขเว, สมฺมตาย อนุสาสิตุํฯ ",
"pli-tv-kd20:17.4.6":	"เอวญฺจ ปน, ภิกฺขเว, สมฺมนฺนิตพฺพา—",
"pli-tv-kd20:17.4.7":	"อตฺตนา วา อตฺตานํ สมฺมนฺนิตพฺพํ, ปราย วา ปรา สมฺมนฺนิตพฺพาฯ ",
"pli-tv-kd20:17.4.8":	"กถญฺจ อตฺตนาว อตฺตานํ สมฺมนฺนิตพฺพํ? ",
"pli-tv-kd20:17.4.9":	"พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ—",
"pli-tv-kd20:17.4.10":	"‘สุณาตุ เม, อเยฺย, สงฺโฆฯ ",
"pli-tv-kd20:17.4.11":	"อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.4.12":	"ยทิ สงฺฆสฺส ปตฺตกลฺลํ, อหํ อิตฺถนฺนามา อิตฺถนฺนามํ อนุสาเสยฺยนฺ’ติฯ ",
"pli-tv-kd20:17.4.13":	"เอวํ อตฺตนาว อตฺตานํ สมฺมนฺนิตพฺพํฯ ",
"pli-tv-kd20:17.4.14":	"กถญฺจ ปราย ปรา สมฺมนฺนิตพฺพา? ",
"pli-tv-kd20:17.4.15":	"พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ—",
"pli-tv-kd20:17.4.16":	"‘สุณาตุ เม, อเยฺย, สงฺโฆฯ ",
"pli-tv-kd20:17.4.17":	"อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.4.18":	"ยทิ สงฺฆสฺส ปตฺตกลฺลํ, อิตฺถนฺนามา อิตฺถนฺนามํ อนุสาเสยฺยา’ติฯ ",
"pli-tv-kd20:17.4.19":	"เอวํ ปราย ปรา สมฺมนฺนิตพฺพาฯ ",
"pli-tv-kd20:17.5.1":	"ตาย สมฺมตาย ภิกฺขุนิยา อุปสมฺปทาเปกฺขํ อุปสงฺกมิตฺวา เอวมสฺส วจนียา—",
"pli-tv-kd20:17.5.2":	"‘สุณสิ อิตฺถนฺนาเมฯ ",
"pli-tv-kd20:17.5.3":	"อยํ เต สจฺจกาโล, ภูตกาโลฯ ",
"pli-tv-kd20:17.5.4":	"ยํ ชาตํ ตํ สงฺฆมชฺเฌ ปุจฺฉนฺเต สนฺตํ อตฺถีติ วตฺตพฺพํ, อสนฺตํ นตฺถีติ วตฺตพฺพํฯ ",
"pli-tv-kd20:17.5.5":	"มา โข วิตฺถายิ, มา โข มงฺกุ อโหสิฯ ",
"pli-tv-kd20:17.5.6":	"เอวํ ตํ ปุจฺฉิสฺสนฺติ—",
"pli-tv-kd20:17.5.7":	"นสิ อนิมิตฺตา, นสิ นิมิตฺตมตฺตา, นสิ อโลหิตา, นสิ ธุวโลหิตา, นสิ ธุวโจฬา, นสิ ปคฺฆรนฺตี, นสิ สิขรณี, นสิ อิตฺถิปณฺฑกา, นสิ เวปุริสิกา, นสิ สมฺภินฺนา, นสิ อุภโตพฺยญฺชนา? ",
"pli-tv-kd20:17.5.8":	"สนฺติ เต เอวรูปา อาพาธา—",
"pli-tv-kd20:17.5.9":	"กุฏฺฐํ, คณฺโฑ, กิลาโส, โสโส, อปมาโร? ",
"pli-tv-kd20:17.5.10":	"มนุสฺสาสิ, อิตฺถีสิ, ภุชิสฺสาสิ, อณณาสิ, นสิ ราชภฏี? ",
"pli-tv-kd20:17.5.11":	"อนุญฺญาตาสิ มาตาปิตูหิ, สามิเกน? ",
"pli-tv-kd20:17.5.12":	"ปริปุณฺณวีสติวสฺสาสิ, ปริปุณฺณํ เต ปตฺตจีวรํ, กึนามาสิ, กานามา เต ปวตฺตินี’ติ? ",
"pli-tv-kd20:17.5.13":	"เอกโต อาคจฺฉนฺติฯ ",
"pli-tv-kd20:17.5.14":	"น เอกโต อาคนฺตพฺพํฯ ",
"pli-tv-kd20:17.5.15":	"อนุสาสิกาย ปฐมตรํ อาคนฺตฺวา สงฺโฆ ญาเปตพฺโพ—",
"pli-tv-kd20:17.5.16":	"‘สุณาตุ เม, อเยฺย, สงฺโฆฯ ",
"pli-tv-kd20:17.5.17":	"อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.5.18":	"อนุสิฏฺฐา สา มยาฯ ",
"pli-tv-kd20:17.5.19":	"ยทิ สงฺฆสฺส ปตฺตกลฺลํ, อิตฺถนฺนามา อาคจฺเฉยฺยา’ติฯ ",
"pli-tv-kd20:17.5.20":	"‘อาคจฺฉาหี’ติ วตฺตพฺพาฯ ",
"pli-tv-kd20:17.5.21":	"เอกํสํ อุตฺตราสงฺคํ การาเปตฺวา ภิกฺขุนีนํ ปาเท วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา อุปสมฺปทํ ยาจาเปตพฺพา—",
"pli-tv-kd20:17.5.22":	"‘สงฺฆํ, อเยฺย, อุปสมฺปทํ ยาจามิฯ ",
"pli-tv-kd20:17.5.23":	"อุลฺลุมฺปตุ มํ, อเยฺย, สงฺโฆ อนุกมฺปํ อุปาทายฯ ",
"pli-tv-kd20:17.5.24":	"ทุติยมฺปิ, อเยฺย, สงฺฆํ อุปสมฺปทํ ยาจามิฯ ",
"pli-tv-kd20:17.5.25":	"อุลฺลุมฺปตุ มํ, อเยฺย, สงฺโฆ อนุกมฺปํ อุปาทายฯ ",
"pli-tv-kd20:17.5.26":	"ตติยมฺปิ, อเยฺย, สงฺฆํ อุปสมฺปทํ ยาจามิฯ ",
"pli-tv-kd20:17.5.27":	"อุลฺลุมฺปตุ มํ, อเยฺย, สงฺโฆ อนุกมฺปํ อุปาทายา’ติฯ ",
"pli-tv-kd20:17.6.1":	"พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ—",
"pli-tv-kd20:17.6.2":	"‘สุณาตุ เม, อเยฺย, สงฺโฆฯ ",
"pli-tv-kd20:17.6.3":	"อยํ อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.6.4":	"ยทิ สงฺฆสฺส ปตฺตกลฺลํ, อหํ อิตฺถนฺนามํ อนฺตรายิเก ธมฺเม ปุจฺเฉยฺยนฺติฯ ",
"pli-tv-kd20:17.6.5":	"สุณสิ อิตฺถนฺนาเมฯ ",
"pli-tv-kd20:17.6.6":	"อยํ เต สจฺจกาโล, ภูตกาโลฯ ",
"pli-tv-kd20:17.6.7":	"ยํ ชาตํ ตํ ปุจฺฉามิ สนฺตํ อตฺถีติ วตฺตพฺพํ, อสนฺตํ นตฺถีติ วตฺตพฺพํฯ ",
"pli-tv-kd20:17.6.8":	"นสิ อนิมิตฺตา …เป… ",
"pli-tv-kd20:17.6.9":	"กึนามาสิ, กานามา เต ปวตฺตินี’ติฯ ",
"pli-tv-kd20:17.7.1":	"พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ—",
"pli-tv-kd20:17.7.2":	"‘สุณาตุ เม, อเยฺย, สงฺโฆฯ ",
"pli-tv-kd20:17.7.3":	"อยํ อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.7.4":	"ปริสุทฺธา อนฺตรายิเกหิ ธมฺเมหิ, ปริปุณฺณสฺสา ปตฺตจีวรํฯ ",
"pli-tv-kd20:17.7.5":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย อยฺยาย ปวตฺตินิยาฯ ",
"pli-tv-kd20:17.7.6":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย อิตฺถนฺนามาย อยฺยาย ปวตฺตินิยาฯ ",
"pli-tv-kd20:17.7.7":	"เอสา ญตฺติฯ ",
"pli-tv-kd20:17.7.8":	"สุณาตุ เม, อเยฺย, สงฺโฆฯ ",
"pli-tv-kd20:17.7.9":	"อยํ อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.7.10":	"ปริสุทฺธา อนฺตรายิเกหิ ธมฺเมหิ, ปริปุณฺณสฺสา ปตฺตจีวรํฯ ",
"pli-tv-kd20:17.7.11":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย อยฺยาย ปวตฺตินิยาฯ ",
"pli-tv-kd20:17.7.12":	"สงฺโฆ อิตฺถนฺนามํ อุปสมฺปาเทติ อิตฺถนฺนามาย อยฺยาย ปวตฺตินิยาฯ ",
"pli-tv-kd20:17.7.13":	"ยสฺสา อยฺยาย ขมติ อิตฺถนฺนามาย อุปสมฺปทา อิตฺถนฺนามาย อยฺยาย ปวตฺตินิยา, สา ตุณฺหสฺส; ",
"pli-tv-kd20:17.7.14":	"ยสฺสา นกฺขมติ, สา ภาเสยฺยฯ ",
"pli-tv-kd20:17.7.15":	"ทุติยมฺปิ เอตมตฺถํ วทามิ …เป… ",
"pli-tv-kd20:17.7.16":	"ตติยมฺปิ เอตมตฺถํ วทามิ—",
"pli-tv-kd20:17.7.17":	"สุณาตุ เม, อเยฺย, สงฺโฆฯ ",
"pli-tv-kd20:17.7.18":	"อยํ อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.7.19":	"ปริสุทฺธา อนฺตรายิเกหิ ธมฺเมหิ, ปริปุณฺณสฺสา ปตฺตจีวรํฯ ",
"pli-tv-kd20:17.7.20":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย อยฺยาย ปวตฺตินิยาฯ ",
"pli-tv-kd20:17.7.21":	"สงฺโฆ อิตฺถนฺนามํ อุปสมฺปาเทติ อิตฺถนฺนามาย อยฺยาย ปวตฺตินิยาฯ ",
"pli-tv-kd20:17.7.22":	"ยสฺสา อยฺยาย ขมติ อิตฺถนฺนามาย อุปสมฺปทา อิตฺถนฺนามาย อยฺยาย ปวตฺตินิยา, สา ตุณฺหสฺส; ",
"pli-tv-kd20:17.7.23":	"ยสฺสา นกฺขมติ, สา ภาเสยฺยฯ ",
"pli-tv-kd20:17.7.24":	"อุปสมฺปนฺนา สงฺเฆน อิตฺถนฺนามา อิตฺถนฺนามาย อยฺยาย ปวตฺตินิยาฯ ",
"pli-tv-kd20:17.7.25":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd20:17.8.1":	"ตาวเทว ตํ อาทาย ภิกฺขุสงฺฆํ อุปสงฺกมิตฺวา เอกํสํ อุตฺตราสงฺคํ การาเปตฺวา ภิกฺขูนํ ปาเท วนฺทาเปตฺวา อุกฺกุฏิกํ นิสีทาเปตฺวา อญฺชลึ ปคฺคณฺหาเปตฺวา อุปสมฺปทํ ยาจาเปตพฺพา—",
"pli-tv-kd20:17.8.2":	"‘อหํ, อยฺยา, อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.8.3":	"เอกโตอุปสมฺปนฺนา ภิกฺขุนิสงฺเฆ, วิสุทฺธา; ",
"pli-tv-kd20:17.8.4":	"สงฺฆํ, อยฺยา, อุปสมฺปทํ ยาจามิฯ ",
"pli-tv-kd20:17.8.5":	"อุลฺลุมฺปตุ มํ, อยฺยา, สงฺโฆ อนุกมฺปํ อุปาทายฯ ",
"pli-tv-kd20:17.8.6":	"อหํ, อยฺยา, อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.8.7":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:17.8.8":	"ทุติยมฺปิ, อยฺยา, สงฺฆํ อุปสมฺปทํ ยาจามิฯ ",
"pli-tv-kd20:17.8.9":	"อุลฺลุมฺปตุ มํ, อยฺยา, สงฺโฆ อนุกมฺปํ อุปาทายฯ ",
"pli-tv-kd20:17.8.10":	"อหํ, อยฺยา, อิตฺถนฺนามา อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:17.8.11":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:17.8.12":	"ตติยมฺปิ, อยฺยา, สงฺฆํ อุปสมฺปทํ ยาจามิฯ ",
"pli-tv-kd20:17.8.13":	"อุลฺลุมฺปตุ มํ, อยฺยา, สงฺโฆ อนุกมฺปํ อุปาทายา’ติฯ ",
"pli-tv-kd20:17.8.14":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd20:17.8.15":	"‘สุณาตุ เม, ภนฺเต, สงฺโฆฯ ",
"pli-tv-kd20:17.8.16":	"อยํ อิตฺถนฺนามา อิตฺถนฺนามาย อุปสมฺปทาเปกฺขาฯ ",
"pli-tv-kd20:17.8.17":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:17.8.18":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย ปวตฺตินิยาฯ ",
"pli-tv-kd20:17.8.19":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย, อิตฺถนฺนามาย ปวตฺตินิยาฯ ",
"pli-tv-kd20:17.8.20":	"เอสา ญตฺติฯ ",
"pli-tv-kd20:17.8.21":	"สุณาตุ เม, ภนฺเต, สงฺโฆฯ ",
"pli-tv-kd20:17.8.22":	"อยํ อิตฺถนฺนามา อิตฺถนฺนามาย อุปสมฺปทาเปกฺขาฯ ",
"pli-tv-kd20:17.8.23":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:17.8.24":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย ปวตฺตินิยาฯ ",
"pli-tv-kd20:17.8.25":	"สงฺโฆ อิตฺถนฺนามํ อุปสมฺปาเทติ อิตฺถนฺนามาย ปวตฺตินิยาฯ ",
"pli-tv-kd20:17.8.26":	"ยสฺสายสฺมโต ขมติ อิตฺถนฺนามาย อุปสมฺปทา อิตฺถนฺนามาย ปวตฺตินิยา, โส ตุณฺหสฺส; ",
"pli-tv-kd20:17.8.27":	"ยสฺส นกฺขมติ, โส ภาเสยฺยฯ ",
"pli-tv-kd20:17.8.28":	"ทุติยมฺปิ เอตมตฺถํ วทามิ …เป… ",
"pli-tv-kd20:17.8.29":	"ตติยมฺปิ เอตมตฺถํ วทามิ—",
"pli-tv-kd20:17.8.30":	"สุณาตุ เม, ภนฺเต, สงฺโฆฯ ",
"pli-tv-kd20:17.8.31":	"อยํ อิตฺถนฺนามา อิตฺถนฺนามาย อุปสมฺปทาเปกฺขาฯ ",
"pli-tv-kd20:17.8.32":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:17.8.33":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย ปวตฺตินิยาฯ ",
"pli-tv-kd20:17.8.34":	"สงฺโฆ อิตฺถนฺนามํ อุปสมฺปาเทติ อิตฺถนฺนามาย ปวตฺตินิยาฯ ",
"pli-tv-kd20:17.8.35":	"ยสฺสายสฺมโต ขมติ อิตฺถนฺนามาย อุปสมฺปทา อิตฺถนฺนามาย ปวตฺตินิยา, โส ตุณฺหสฺส; ",
"pli-tv-kd20:17.8.36":	"ยสฺส นกฺขมติ, โส ภาเสยฺยฯ ",
"pli-tv-kd20:17.8.37":	"อุปสมฺปนฺนา สงฺเฆน อิตฺถนฺนามา อิตฺถนฺนามาย ปวตฺตินิยาฯ ",
"pli-tv-kd20:17.8.38":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd20:17.8.39":	"ตาวเทว ฉายา เมตพฺพา, อุตุปฺปมาณํ อาจิกฺขิตพฺพํ, ทิวสภาโค อาจิกฺขิตพฺโพ, สงฺคีติ อาจิกฺขิตพฺพา, ภิกฺขุนิโย วตฺตพฺพา—",
"pli-tv-kd20:17.8.40":	"อิมิสฺสา ตโย จ นิสฺสเย, อฏฺฐ จ อกรณียานิ อาจิกฺเขยฺยาถา”ติฯ ",
"pli-tv-kd20:18.1.1":	"เตน โข ปน สมเยน ภิกฺขุนิโย ภตฺตคฺเค อาสนํ สงฺกสายนฺติโย กาลํ วีตินาเมสุํฯ ",
"pli-tv-kd20:18.1.2":	"ภควโต เอตมตฺถํ อาโรเจสุํฯ ",
"pli-tv-kd20:18.1.3":	"“อนุชานามิ, ภิกฺขเว, อฏฺฐนฺนํ ภิกฺขุนีนํ ยถาวุฑฺฒํ, อวเสสานํ ยถาคติกนฺ”ติฯ ",
"pli-tv-kd20:18.1.4":	"เตน โข ปน สมเยน ภิกฺขุนิโย—",
"pli-tv-kd20:18.1.5":	"“ภควตา อนุญฺญาตํ อฏฺฐนฺนํ ภิกฺขุนีนํ ยถาวุฑฺฒํ, อวเสสานํ ยถาคติกนฺ”ติ—",
"pli-tv-kd20:18.1.6":	"สพฺพตฺถ อฏฺเฐว ภิกฺขุนิโย ยถาวุฑฺฒํ ปฏิพาหนฺติ, อวเสสาโย ยถาคติกํฯ ",
"pli-tv-kd20:18.1.7":	"ภควโต เอตมตฺถํ อาโรเจสุํฯ ",
"pli-tv-kd20:18.1.8":	"“อนุชานามิ, ภิกฺขเว, ภตฺตคฺเค อฏฺฐนฺนํ ภิกฺขุนีนํ ยถาวุฑฺฒํ, อวเสสานํ ยถาคติกํ; ",
"pli-tv-kd20:18.1.9":	"อญฺญตฺถ สพฺพตฺถ ยถาวุฑฺฒํ น ปฏิพาหิตพฺพํฯ ",
"pli-tv-kd20:18.1.10":	"ยา ปฏิพาเหยฺย, อาปตฺติ ทุกฺกฏสฺสา”ติฯ ",
"pli-tv-kd20:19.1.1":	"เตน โข ปน สมเยน ภิกฺขุนิโย น ปวาเรนฺติฯ ",
"pli-tv-kd20:19.1.2":	"ภควโต เอตมตฺถํ อาโรเจสุํฯ ",
"pli-tv-kd20:19.1.3":	"“น, ภิกฺขเว, ภิกฺขุนิยา น ปวาเรตพฺพํฯ ",
"pli-tv-kd20:19.1.4":	"ยา น ปวาเรยฺย, ยถาธมฺโม กาเรตพฺโพ”ติฯ ",
"pli-tv-kd20:19.1.5":	"เตน โข ปน สมเยน ภิกฺขุนิโย อตฺตนา ปวาเรตฺวา ภิกฺขุสงฺฆํ น ปวาเรนฺติฯ ",
"pli-tv-kd20:19.1.6":	"ภควโต เอตมตฺถํ อาโรเจสุํฯ ",
"pli-tv-kd20:19.1.7":	"“น, ภิกฺขเว, ภิกฺขุนิยา อตฺตนา ปวาเรตฺวา ภิกฺขุสงฺโฆ น ปวาเรตพฺโพฯ ",
"pli-tv-kd20:19.1.8":	"ยา น ปวาเรยฺย, ยถาธมฺโม กาเรตพฺโพ”ติฯ ",
"pli-tv-kd20:19.1.9":	"เตน โข ปน สมเยน ภิกฺขุนิโย ภิกฺขูหิ สทฺธึ เอกโต ปวาเรนฺติโย โกลาหลํ อกํสุฯ ",
"pli-tv-kd20:19.1.10":	"ภควโต เอตมตฺถํ อาโรเจสุํฯ ",
"pli-tv-kd20:19.1.11":	"“น, ภิกฺขเว, ภิกฺขุนิยา ภิกฺขูหิ สทฺธึ เอกโต ปวาเรตพฺพํฯ ",
"pli-tv-kd20:19.1.12":	"ยา ปวาเรยฺย, อาปตฺติ ทุกฺกฏสฺสา”ติฯ ",
"pli-tv-kd20:19.1.13":	"เตน โข ปน สมเยน ภิกฺขุนิโย ปุเรภตฺตํ ปวาเรนฺติโย กาลํ วีตินาเมสุํฯ ",
"pli-tv-kd20:19.1.14":	"ภควโต เอตมตฺถํ อาโรเจสุํฯ ",
"pli-tv-kd20:19.1.15":	"“อนุชานามิ, ภิกฺขเว, ปจฺฉาภตฺตํ ปวาเรตุนฺ”ติฯ ",
"pli-tv-kd20:19.1.16":	"ปจฺฉาภตฺตํ ปวาเรนฺติโย วิกาเล อเหสุํฯ ",
"pli-tv-kd20:19.1.17":	"ภควโต เอตมตฺถํ อาโรเจสุํฯ ",
"pli-tv-kd20:19.1.18":	"“อนุชานามิ, ภิกฺขเว, อชฺชตนา ภิกฺขุนิสงฺฆํ ปวาเรตฺวา อปรชฺชุ ภิกฺขุสงฺฆํ ปวาเรตุนฺ”ติฯ ",
"pli-tv-kd20:19.2.1":	"เตน โข ปน สมเยน สพฺโพ ภิกฺขุนิสงฺโฆ ปวาเรนฺโต โกลาหลํ อกาสิฯ ",
"pli-tv-kd20:19.2.2":	"ภควโต เอตมตฺถํ อาโรเจสุํฯ ",
"pli-tv-kd20:19.2.3":	"“อนุชานามิ, ภิกฺขเว, เอกํ ภิกฺขุนึ พฺยตฺตํ ปฏิพลํ สมฺมนฺนิตุํ—",
"pli-tv-kd20:19.2.4":	"ภิกฺขุนิสงฺฆสฺส อตฺถาย ภิกฺขุสงฺฆํ ปวาเรตุํฯ ",
"pli-tv-kd20:19.2.5":	"เอวญฺจ ปน, ภิกฺขเว, สมฺมนฺนิตพฺพาฯ ",
"pli-tv-kd20:19.2.6":	"ปฐมํ ภิกฺขุนี ยาจิตพฺพา, ยาจิตฺวา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ—",
"pli-tv-kd20:19.2.7":	"‘สุณาตุ เม, อเยฺย, สงฺโฆฯ ",
"pli-tv-kd20:19.2.8":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุนึ สมฺมนฺเนยฺย ภิกฺขุนิสงฺฆสฺส อตฺถาย ภิกฺขุสงฺฆํ ปวาเรตุํฯ ",
"pli-tv-kd20:19.2.9":	"เอสา ญตฺติฯ ",
"pli-tv-kd20:19.2.10":	"สุณาตุ เม, อเยฺย, สงฺโฆฯ ",
"pli-tv-kd20:19.2.11":	"สงฺโฆ อิตฺถนฺนามํ ภิกฺขุนึ สมฺมนฺนติ ภิกฺขุนิสงฺฆสฺส อตฺถาย ภิกฺขุสงฺฆํ ปวาเรตุํฯ ",
"pli-tv-kd20:19.2.12":	"ยสฺสา อยฺยาย ขมติ อิตฺถนฺนามาย ภิกฺขุนิยา สมฺมุติ ภิกฺขุนิสงฺฆสฺส อตฺถาย ภิกฺขุสงฺฆํ ปวาเรตุํ, สา ตุณฺหสฺส; ",
"pli-tv-kd20:19.2.13":	"ยสฺสา นกฺขมติ, สา ภาเสยฺยฯ ",
"pli-tv-kd20:19.2.14":	"สมฺมตา สงฺเฆน อิตฺถนฺนามา ภิกฺขุนี ภิกฺขุนิสงฺฆสฺส อตฺถาย ภิกฺขุสงฺฆํ ปวาเรตุํฯ ",
"pli-tv-kd20:19.2.15":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd20:19.3.1":	"ตาย สมฺมตาย ภิกฺขุนิยา ภิกฺขุนิสงฺฆํ อาทาย ภิกฺขุสงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd20:19.3.2":	"‘ภิกฺขุนิสงฺโฆ, อยฺยา, ภิกฺขุสงฺฆํ ปวาเรติ—",
"pli-tv-kd20:19.3.3":	"ทิฏฺเฐน วา, สุเตน วา ปริสงฺกาย วาฯ ",
"pli-tv-kd20:19.3.4":	"วทตุ, อยฺยา, ภิกฺขุสงฺโฆ ภิกฺขุนิสงฺฆํ อนุกมฺปํ อุปาทาย, ปสฺสนฺโต ปฏิกริสฺสติฯ ",
"pli-tv-kd20:19.3.5":	"ทุติยมฺปิ, อยฺยา …เป… ",
"pli-tv-kd20:19.3.6":	"ตติยมฺปิ, อยฺยา, ภิกฺขุนิสงฺโฆ ภิกฺขุสงฺฆํ ปวาเรติ—",
"pli-tv-kd20:19.3.7":	"ทิฏฺเฐน วา, สุเตน วา, ปริสงฺกาย วาฯ ",
"pli-tv-kd20:19.3.8":	"วทตุ, อยฺยา, ภิกฺขุสงฺโฆ ภิกฺขุนิสงฺฆํ อนุกมฺปํ อุปาทาย, ปสฺสนฺโต ปฏิกริสฺสตี’”ติฯ ",
"pli-tv-kd20:20.1.1":	"เตน โข ปน สมเยน ภิกฺขุนิโย ภิกฺขูนํ อุโปสถํ ฐเปนฺติ, ปวารณํ ฐเปนฺติ, สวจนียํ กโรนฺติ, อนุวาทํ ปฏฺฐเปนฺติ, โอกาสํ กาเรนฺติ, โจเทนฺติ, สาเรนฺติฯ ",
"pli-tv-kd20:20.1.2":	"ภควโต เอตมตฺถํ อาโรเจสุํฯ ",
"pli-tv-kd20:20.1.3":	"“น, ภิกฺขเว, ภิกฺขุนิยา ภิกฺขุสฺส อุโปสโถ ฐเปตพฺโพ; ",
"pli-tv-kd20:20.1.4":	"ฐปิโตปิ อฏฺฐปิโต; ",
"pli-tv-kd20:20.1.5":	"ฐเปนฺติยา อาปตฺติ ทุกฺกฏสฺสฯ ",
"pli-tv-kd20:20.1.6":	"น ปวารณา ฐเปตพฺพา; ",
"pli-tv-kd20:20.1.7":	"ฐปิตาปิ อฏฺฐปิตา; ",
"pli-tv-kd20:20.1.8":	"ฐเปนฺติยา อาปตฺติ ทุกฺกฏสฺสฯ ",
"pli-tv-kd20:20.1.9":	"น สวจนียํ กาตพฺพํ; ",
"pli-tv-kd20:20.1.10":	"กตมฺปิ อกตํ; ",
"pli-tv-kd20:20.1.11":	"กโรนฺติยา อาปตฺติ ทุกฺกฏสฺสฯ ",
"pli-tv-kd20:20.1.12":	"น อนุวาโท ปฏฺฐเปตพฺโพ; ",
"pli-tv-kd20:20.1.13":	"ปฏฺฐปิโตปิ อปฺปฏฺฐปิโต; ",
"pli-tv-kd20:20.1.14":	"ปฏฺฐเปนฺติยา อาปตฺติ ทุกฺกฏสฺสฯ ",
"pli-tv-kd20:20.1.15":	"น โอกาโส กาเรตพฺโพ; ",
"pli-tv-kd20:20.1.16":	"การิโตปิ อการิโต; ",
"pli-tv-kd20:20.1.17":	"กาเรนฺติยา อาปตฺติ ทุกฺกฏสฺสฯ ",
"pli-tv-kd20:20.1.18":	"น โจเทตพฺโพ; ",
"pli-tv-kd20:20.1.19":	"โจทิโตปิ อโจทิโต; ",
"pli-tv-kd20:20.1.20":	"โจเทนฺติยา อาปตฺติ ทุกฺกฏสฺสฯ ",
"pli-tv-kd20:20.1.21":	"น สาเรตพฺโพ; ",
"pli-tv-kd20:20.1.22":	"สาริโตปิ อสาริโต; ",
"pli-tv-kd20:20.1.23":	"สาเรนฺติยา อาปตฺติ ทุกฺกฏสฺสา”ติฯ ",
"pli-tv-kd20:20.1.24":	"เตน โข ปน สมเยน ภิกฺขู ภิกฺขุนีนํ อุโปสถํ ฐเปนฺติ, ปวารณํ ฐเปนฺติ, สวจนียํ กโรนฺติ, อนุวาทํ ปฏฺฐเปนฺติ, โอกาสํ กาเรนฺติ, โจเทนฺติ, สาเรนฺติฯ ",
"pli-tv-kd20:20.1.25":	"ภควโต เอตมตฺถํ อาโรเจสุํฯ ",
"pli-tv-kd20:20.1.26":	"“อนุชานามิ, ภิกฺขเว, ภิกฺขุนา ภิกฺขุนิยา อุโปสถํ ฐเปตุํ; ",
"pli-tv-kd20:20.1.27":	"ฐปิโตปิ สุฏฺฐปิโต; ",
"pli-tv-kd20:20.1.28":	"ฐเปนฺตสฺส อนาปตฺติฯ ",
"pli-tv-kd20:20.1.29":	"ปวารณํ ฐเปตุํ; ",
"pli-tv-kd20:20.1.30":	"ฐปิตาปิ สุฏฺฐปิตา; ",
"pli-tv-kd20:20.1.31":	"ฐเปนฺตสฺส อนาปตฺติฯ ",
"pli-tv-kd20:20.1.32":	"สวจนียํ กาตุํ; ",
"pli-tv-kd20:20.1.33":	"กตมฺปิ สุกตํ; ",
"pli-tv-kd20:20.1.34":	"กโรนฺตสฺส อนาปตฺติฯ ",
"pli-tv-kd20:20.1.35":	"อนุวาทํ ปฏฺฐเปตุํ; ",
"pli-tv-kd20:20.1.36":	"ปฏฺฐปิโตปิ สุปฺปฏฺฐปิโต; ",
"pli-tv-kd20:20.1.37":	"ปฏฺฐเปนฺตสฺส อนาปตฺติฯ ",
"pli-tv-kd20:20.1.38":	"โอกาสํ กาเรตุํ; ",
"pli-tv-kd20:20.1.39":	"การิโตปิ สุการิโต; ",
"pli-tv-kd20:20.1.40":	"กาเรนฺตสฺส อนาปตฺติฯ ",
"pli-tv-kd20:20.1.41":	"โจเทตุํ; ",
"pli-tv-kd20:20.1.42":	"โจทิตาปิ สุโจทิตา; ",
"pli-tv-kd20:20.1.43":	"โจเทนฺตสฺส อนาปตฺติฯ ",
"pli-tv-kd20:20.1.44":	"สาเรตุํ; ",
"pli-tv-kd20:20.1.45":	"สาริตาปิ สุสาริตา; ",
"pli-tv-kd20:20.1.46":	"สาเรนฺตสฺส อนาปตฺตี”ติฯ ",
"pli-tv-kd20:21.1.1":	"เตน โข ปน สมเยน ฉพฺพคฺคิยา ภิกฺขุนิโย ยาเนน ยายนฺติ—",
"pli-tv-kd20:21.1.2":	"อิตฺถิยุตฺเตนปิ ปุริสนฺตเรน, ปุริสยุตฺเตนปิ อิตฺถนฺตเรนฯ ",
"pli-tv-kd20:21.1.3":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:21.1.4":	"เสยฺยถาปิ คงฺคามหิยายา”ติฯ ",
"pli-tv-kd20:21.1.5":	"ภควโต เอตมตฺถํ อาโรเจสุํฯ ",
"pli-tv-kd20:21.1.6":	"“น, ภิกฺขเว, ภิกฺขุนิยา ยาเนน ยายิตพฺพํฯ ",
"pli-tv-kd20:21.1.7":	"ยา ยาเยยฺย, ยถาธมฺโม กาเรตพฺโพ”ติฯ ",
"pli-tv-kd20:21.1.8":	"เตน โข ปน สมเยน อญฺญตรา ภิกฺขุนี คิลานา โหติ, น สกฺโกติ ปทสา คนฺตุํฯ ",
"pli-tv-kd20:21.1.9":	"ภควโต เอตมตฺถํ อาโรเจสุํฯ ",
"pli-tv-kd20:21.1.10":	"“อนุชานามิ, ภิกฺขเว, คิลานาย ยานนฺ”ติฯ ",
"pli-tv-kd20:21.1.11":	"อถ โข ภิกฺขุนีนํ เอตทโหสิ—",
"pli-tv-kd20:21.1.12":	"“อิตฺถิยุตฺตํ นุ โข, ปุริสยุตฺตํ นุ โข”ติ? ",
"pli-tv-kd20:21.1.13":	"ภควโต เอตมตฺถํ อาโรเจสุํฯ ",
"pli-tv-kd20:21.1.14":	"“อนุชานามิ, ภิกฺขเว, อิตฺถิยุตฺตํ ปุริสยุตฺตํ หตฺถวฏฺฏกนฺ”ติฯ ",
"pli-tv-kd20:21.1.15":	"เตน โข ปน สมเยน อญฺญตริสฺสา ภิกฺขุนิยา ยานุคฺฆาเตน พาฬฺหตรํ อผาสุ อโหสิฯ ",
"pli-tv-kd20:21.1.16":	"ภควโต เอตมตฺถํ อาโรเจสุํฯ ",
"pli-tv-kd20:21.1.17":	"“อนุชานามิ, ภิกฺขเว, สิวิกํ ปาฏงฺกินฺ”ติฯ ",
"pli-tv-kd20:22.1.1":	"เตน โข ปน สมเยน อฑฺฒกาสี คณิกา ภิกฺขุนีสุ ปพฺพชิตา โหติฯ ",
"pli-tv-kd20:22.1.2":	"สา จ สาวตฺถึ คนฺตุกามา โหติ—",
"pli-tv-kd20:22.1.3":	"“ภควโต สนฺติเก อุปสมฺปชฺชิสฺสามี”ติฯ ",
"pli-tv-kd20:22.1.4":	"อโสฺสสุํ โข ธุตฺตา—",
"pli-tv-kd20:22.1.5":	"“อฑฺฒกาสี กิร คณิกา สาวตฺถึ คนฺตุกามา”ติฯ ",
"pli-tv-kd20:22.1.6":	"เต มคฺเค ปริยุฏฺฐึสุฯ ",
"pli-tv-kd20:22.1.7":	"อโสฺสสิ โข อฑฺฒกาสี คณิกา—",
"pli-tv-kd20:22.1.8":	"“ธุตฺตา กิร มคฺเค ปริยุฏฺฐิตา”ติฯ ",
"pli-tv-kd20:22.1.9":	"ภควโต สนฺติเก ทูตํ ปาเหสิ—",
"pli-tv-kd20:22.1.10":	"“อหญฺหิ อุปสมฺปชฺชิตุกามา; ",
"pli-tv-kd20:22.1.11":	"กถํ นุ โข มยา ปฏิปชฺชิตพฺพนฺ”ติ? ",
"pli-tv-kd20:22.1.12":	"อถ โข ภควา เอตสฺมึ นิทาเน เอตสฺมึ ปกรเณ ธมฺมึ กถํ กตฺวา ภิกฺขู อามนฺเตสิ—",
"pli-tv-kd20:22.1.13":	"“อนุชานามิ, ภิกฺขเว, ทูเตนปิ อุปสมฺปาเทตุนฺ”ติฯ ",
"pli-tv-kd20:22.2.1":	"ภิกฺขุทูเตน อุปสมฺปาเทนฺติฯ ",
"pli-tv-kd20:22.2.2":	"ภควโต เอตมตฺถํ อาโรเจสุํฯ ",
"pli-tv-kd20:22.2.3":	"“น, ภิกฺขเว, ภิกฺขุทูเตน อุปสมฺปาเทตพฺพาฯ ",
"pli-tv-kd20:22.2.4":	"โย อุปสมฺปาเทยฺย, อาปตฺติ ทุกฺกฏสฺสา”ติฯ ",
"pli-tv-kd20:22.2.5":	"สิกฺขมานทูเตน อุปสมฺปาเทนฺติ …เป… ",
"pli-tv-kd20:22.2.6":	"สามเณรทูเตน อุปสมฺปาเทนฺติ …เป… ",
"pli-tv-kd20:22.2.7":	"สามเณริทูเตน อุปสมฺปาเทนฺติ …เป… ",
"pli-tv-kd20:22.2.8":	"พาลาย อพฺยตฺตาย ทูเตน อุปสมฺปาเทนฺติฯ ",
"pli-tv-kd20:22.2.9":	"“น, ภิกฺขเว, พาลาย อพฺยตฺตาย ทูเตน อุปสมฺปาเทตพฺพาฯ ",
"pli-tv-kd20:22.2.10":	"โย อุปสมฺปาเทยฺย, อาปตฺติ ทุกฺกฏสฺสฯ ",
"pli-tv-kd20:22.2.11":	"อนุชานามิ, ภิกฺขเว, พฺยตฺตาย ภิกฺขุนิยา ปฏิพลาย ทูเตน อุปสมฺปาเทตุนฺติฯ ",
"pli-tv-kd20:22.3.1":	"ตาย ทูตาย ภิกฺขุนิยา สงฺฆํ อุปสงฺกมิตฺวา เอกํสํ อุตฺตราสงฺคํ กริตฺวา ภิกฺขูนํ ปาเท วนฺทิตฺวา อุกฺกุฏิกํ นิสีทิตฺวา อญฺชลึ ปคฺคเหตฺวา เอวมสฺส วจนีโย—",
"pli-tv-kd20:22.3.2":	"‘อิตฺถนฺนามา, อยฺยา, อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:22.3.3":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:22.3.4":	"สา เกนจิเทว อนฺตราเยน น อาคจฺฉติฯ ",
"pli-tv-kd20:22.3.5":	"อิตฺถนฺนามา, อยฺยา, สงฺฆํ อุปสมฺปทํ ยาจติฯ ",
"pli-tv-kd20:22.3.6":	"อุลฺลุมฺปตุ ตํ, อยฺยา, สงฺโฆ อนุกมฺปํ อุปาทายฯ ",
"pli-tv-kd20:22.3.7":	"อิตฺถนฺนามา, อยฺยา, อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:22.3.8":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:22.3.9":	"สา เกนจิเทว อนฺตราเยน น อาคจฺฉติฯ ",
"pli-tv-kd20:22.3.10":	"ทุติยมฺปิ, อยฺยา, อิตฺถนฺนามา สงฺฆํ อุปสมฺปทํ ยาจติฯ ",
"pli-tv-kd20:22.3.11":	"อุลฺลุมฺปตุ ตํ, อยฺยา, สงฺโฆ อนุกมฺปํ อุปาทายฯ ",
"pli-tv-kd20:22.3.12":	"อิตฺถนฺนามา, อยฺยา, อิตฺถนฺนามาย อยฺยาย อุปสมฺปทาเปกฺขาฯ ",
"pli-tv-kd20:22.3.13":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:22.3.14":	"สา เกนจิเทว อนฺตราเยน น อาคจฺฉติฯ ",
"pli-tv-kd20:22.3.15":	"ตติยมฺปิ, อยฺยา, อิตฺถนฺนามา สงฺฆํ อุปสมฺปทํ ยาจติฯ ",
"pli-tv-kd20:22.3.16":	"อุลฺลุมฺปตุ ตํ, อยฺยา, สงฺโฆ อนุกมฺปํ อุปาทายา’ติฯ ",
"pli-tv-kd20:22.3.17":	"พฺยตฺเตน ภิกฺขุนา ปฏิพเลน สงฺโฆ ญาเปตพฺโพ—",
"pli-tv-kd20:22.3.18":	"‘สุณาตุ เม, ภนฺเต, สงฺโฆฯ ",
"pli-tv-kd20:22.3.19":	"อิตฺถนฺนามา อิตฺถนฺนามาย อุปสมฺปทาเปกฺขาฯ ",
"pli-tv-kd20:22.3.20":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:22.3.21":	"สา เกนจิเทว อนฺตราเยน น อาคจฺฉติฯ ",
"pli-tv-kd20:22.3.22":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย ปวตฺตินิยาฯ ",
"pli-tv-kd20:22.3.23":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ อุปสมฺปาเทยฺย อิตฺถนฺนามาย ปวตฺตินิยาฯ ",
"pli-tv-kd20:22.3.24":	"เอสา ญตฺติฯ ",
"pli-tv-kd20:22.3.25":	"สุณาตุ เม, ภนฺเต, สงฺโฆฯ ",
"pli-tv-kd20:22.3.26":	"อิตฺถนฺนามา อิตฺถนฺนามาย อุปสมฺปทาเปกฺขาฯ ",
"pli-tv-kd20:22.3.27":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:22.3.28":	"สา เกนจิเทว อนฺตราเยน น อาคจฺฉติฯ ",
"pli-tv-kd20:22.3.29":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย ปวตฺตินิยาฯ ",
"pli-tv-kd20:22.3.30":	"สงฺโฆ อิตฺถนฺนามํ อุปสมฺปาเทติ อิตฺถนฺนามาย ปวตฺตินิยาฯ ",
"pli-tv-kd20:22.3.31":	"ยสฺสายสฺมโต ขมติ อิตฺถนฺนามาย อุปสมฺปทา อิตฺถนฺนามาย ปวตฺตินิยา, โส ตุณฺหสฺส; ",
"pli-tv-kd20:22.3.32":	"ยสฺส นกฺขมติ, โส ภาเสยฺยฯ ",
"pli-tv-kd20:22.3.33":	"ทุติยมฺปิ เอตมตฺถํ วทามิ …เป… ",
"pli-tv-kd20:22.3.34":	"ตติยมฺปิ เอตมตฺถํ วทามิฯ ",
"pli-tv-kd20:22.3.35":	"สุณาตุ เม, ภนฺเต, สงฺโฆฯ ",
"pli-tv-kd20:22.3.36":	"อิตฺถนฺนามา อิตฺถนฺนามาย อุปสมฺปทาเปกฺขาฯ ",
"pli-tv-kd20:22.3.37":	"เอกโตอุปสมฺปนฺนา ภิกฺขุนิสงฺเฆ, วิสุทฺธาฯ ",
"pli-tv-kd20:22.3.38":	"สา เกนจิเทว อนฺตราเยน น อาคจฺฉติฯ ",
"pli-tv-kd20:22.3.39":	"อิตฺถนฺนามา สงฺฆํ อุปสมฺปทํ ยาจติ อิตฺถนฺนามาย ปวตฺตินิยาฯ ",
"pli-tv-kd20:22.3.40":	"สงฺโฆ อิตฺถนฺนามํ อุปสมฺปาเทติ อิตฺถนฺนามาย ปวตฺตินิยาฯ ",
"pli-tv-kd20:22.3.41":	"ยสฺสายสฺมโต ขมติ อิตฺถนฺนามาย อุปสมฺปทา อิตฺถนฺนามาย ปวตฺตินิยา, โส ตุณฺหสฺส; ",
"pli-tv-kd20:22.3.42":	"ยสฺส นกฺขมติ, โส ภาเสยฺยฯ ",
"pli-tv-kd20:22.3.43":	"อุปสมฺปนฺนา สงฺเฆน อิตฺถนฺนามา อิตฺถนฺนามาย ปวตฺตินิยาฯ ",
"pli-tv-kd20:22.3.44":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’ติฯ ",
"pli-tv-kd20:22.3.45":	"ตาวเทว ฉายา เมตพฺพา, อุตุปฺปมาณํ อาจิกฺขิตพฺพํ, ทิวสภาโค อาจิกฺขิตพฺโพ, สงฺคีติ อาจิกฺขิตพฺพา, ภิกฺขุนิโย วตฺตพฺพา—",
"pli-tv-kd20:22.3.46":	"ตสฺสา ตโย จ นิสฺสเย, อฏฺฐ จ อกรณียานิ อาจิกฺเขยฺยาถา”ติฯ ",
"pli-tv-kd20:23.1.1":	"เตน โข ปน สมเยน ภิกฺขุนิโย อรญฺเญ วิหรนฺติฯ ",
"pli-tv-kd20:23.1.2":	"ธุตฺตา ทูเสนฺติฯ ",
"pli-tv-kd20:23.1.3":	"ภควโต เอตมตฺถํ, อาโรเจสุํฯ ",
"pli-tv-kd20:23.1.4":	"“น, ภิกฺขเว, ภิกฺขุนิยา อรญฺเญ วตฺถพฺพํฯ ",
"pli-tv-kd20:23.1.5":	"ยา วเสยฺย, อาปตฺติ ทุกฺกฏสฺสา”ติฯ ",
"pli-tv-kd20:24.1.1":	"เตน โข ปน สมเยน อญฺญตเรน อุปาสเกน ภิกฺขุนิสงฺฆสฺส อุทฺโทสิโต ทินฺโน โหติฯ ",
"pli-tv-kd20:24.1.2":	"ภควโต เอตมตฺถํ อาโรเจสุํฯ ",
"pli-tv-kd20:24.1.3":	"“อนุชานามิ, ภิกฺขเว, อุทฺโทสิตนฺ”ติฯ ",
"pli-tv-kd20:24.1.4":	"อุทฺโทสิโต น สมฺมติฯ ",
"pli-tv-kd20:24.1.5":	"ภควโต เอตมตฺถํ อาโรเจสุํฯ ",
"pli-tv-kd20:24.1.6":	"“อนุชานามิ, ภิกฺขเว, อุปสฺสยนฺ”ติฯ ",
"pli-tv-kd20:24.1.7":	"อุปสฺสโย น สมฺมติฯ ",
"pli-tv-kd20:24.1.8":	"ภควโต เอตมตฺถํ อาโรเจสุํฯ ",
"pli-tv-kd20:24.1.9":	"“อนุชานามิ, ภิกฺขเว, นวกมฺมนฺ”ติฯ ",
"pli-tv-kd20:24.1.10":	"นวกมฺมํ น สมฺมติฯ ",
"pli-tv-kd20:24.1.11":	"ภควโต เอตมตฺถํ อาโรเจสุํฯ ",
"pli-tv-kd20:24.1.12":	"“อนุชานามิ, ภิกฺขเว, ปุคฺคลิกมฺปิ กาตุนฺ”ติฯ ",
"pli-tv-kd20:25.1.1":	"เตน โข ปน สมเยน อญฺญตรา อิตฺถี สนฺนิสินฺนคพฺภา ภิกฺขุนีสุ ปพฺพชิตา โหติฯ ",
"pli-tv-kd20:25.1.2":	"ตสฺสา ปพฺพชิตาย คพฺโภ วุฏฺฐาติฯ ",
"pli-tv-kd20:25.1.3":	"อถ โข ตสฺสา ภิกฺขุนิยา เอตทโหสิ—",
"pli-tv-kd20:25.1.4":	"“กถํ นุ โข มยา อิมสฺมึ ทารเก ปฏิปชฺชิตพฺพนฺ”ติ? ",
"pli-tv-kd20:25.1.5":	"ภควโต เอตมตฺถํ อาโรเจสุํฯ ",
"pli-tv-kd20:25.1.6":	"“อนุชานามิ, ภิกฺขเว, โปเสตุํ, ยาว โส ทารโก วิญฺญุตํ ปาปุณาตี”ติฯ ",
"pli-tv-kd20:25.1.7":	"อถ โข ตสฺสา ภิกฺขุนิยา เอตทโหสิ—",
"pli-tv-kd20:25.1.8":	"“มยา จ น ลพฺภา เอกิกาย วตฺถุํ, อญฺญาย จ ภิกฺขุนิยา น ลพฺภา ทารเกน สห วตฺถุํ, กถํ นุ โข มยา ปฏิปชฺชิตพฺพนฺ”ติ? ",
"pli-tv-kd20:25.1.9":	"ภควโต เอตมตฺถํ อาโรเจสุํฯ ",
"pli-tv-kd20:25.1.10":	"“อนุชานามิ, ภิกฺขเว, เอกํ ภิกฺขุนึ สมฺมนฺนิตฺวา ตสฺสา ภิกฺขุนิยา ทุติยํ ทาตุํฯ ",
"pli-tv-kd20:25.1.11":	"เอวญฺจ ปน, ภิกฺขเว, สมฺมนฺนิตพฺพาฯ ",
"pli-tv-kd20:25.1.12":	"ปฐมํ ภิกฺขุนี ยาจิตพฺพา, ยาจิตฺวา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ—",
"pli-tv-kd20:25.1.13":	"‘สุณาตุ เม, อเยฺย, สงฺโฆฯ ",
"pli-tv-kd20:25.1.14":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุนึ สมฺมนฺเนยฺย อิตฺถนฺนามาย ภิกฺขุนิยา ทุติยํฯ ",
"pli-tv-kd20:25.1.15":	"เอสา ญตฺติฯ ",
"pli-tv-kd20:25.1.16":	"สุณาตุ เม, อเยฺย, สงฺโฆฯ ",
"pli-tv-kd20:25.1.17":	"สงฺโฆ อิตฺถนฺนามํ ภิกฺขุนึ สมฺมนฺนติ อิตฺถนฺนามาย ภิกฺขุนิยา ทุติยํฯ ",
"pli-tv-kd20:25.1.18":	"ยสฺสา อยฺยาย ขมติ อิตฺถนฺนามาย ภิกฺขุนิยา สมฺมุติ อิตฺถนฺนามาย ภิกฺขุนิยา ทุติยาย, สา ตุณฺหสฺส; ",
"pli-tv-kd20:25.1.19":	"ยสฺสา นกฺขมติ, สา ภาเสยฺยฯ ",
"pli-tv-kd20:25.1.20":	"สมฺมตา สงฺเฆน อิตฺถนฺนามา ภิกฺขุนี อิตฺถนฺนามาย ภิกฺขุนิยา ทุติยาฯ ",
"pli-tv-kd20:25.1.21":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd20:25.2.1":	"อถ โข ตสฺสา ทุติยิกาย ภิกฺขุนิยา เอตทโหสิ—",
"pli-tv-kd20:25.2.2":	"“กถํ นุ โข มยา อิมสฺมึ ทารเก ปฏิปชฺชิตพฺพนฺ”ติ? ",
"pli-tv-kd20:25.2.3":	"ภควโต เอตมตฺถํ อาโรเจสุํฯ ",
"pli-tv-kd20:25.2.4":	"“อนุชานามิ, ภิกฺขเว, ฐเปตฺวา สาคารํ ยถา อญฺญสฺมึ ปุริเส ปฏิปชฺชนฺติ เอวํ ตสฺมึ ทารเก ปฏิปชฺชิตุนฺ”ติฯ ",
"pli-tv-kd20:25.3.1":	"เตน โข ปน สมเยน อญฺญตรา ภิกฺขุนี ครุธมฺมํ อชฺฌาปนฺนา โหติ มานตฺตจารินีฯ ",
"pli-tv-kd20:25.3.2":	"อถ โข ตสฺสา ภิกฺขุนิยา เอตทโหสิ—",
"pli-tv-kd20:25.3.3":	"“มยา จ น ลพฺภา เอกิกาย วตฺถุํ, อญฺญาย จ ภิกฺขุนิยา น ลพฺภา สห มยา วตฺถุํ, กถํ นุ โข มยา ปฏิปชฺชิตพฺพนฺ”ติ? ",
"pli-tv-kd20:25.3.4":	"ภควโต เอตมตฺถํ อาโรเจสุํฯ ",
"pli-tv-kd20:25.3.5":	"“อนุชานามิ, ภิกฺขเว, เอกํ ภิกฺขุนึ สมฺมนฺนิตฺวา ตสฺสา ภิกฺขุนิยา ทุติยํ ทาตุํฯ ",
"pli-tv-kd20:25.3.6":	"เอวญฺจ ปน, ภิกฺขเว, สมฺมนฺนิตพฺพาฯ ",
"pli-tv-kd20:25.3.7":	"ปฐมํ ภิกฺขุนี ยาจิตพฺพา, ยาจิตฺวา พฺยตฺตาย ภิกฺขุนิยา ปฏิพลาย สงฺโฆ ญาเปตพฺโพ—",
"pli-tv-kd20:25.3.8":	"‘สุณาตุ เม, อเยฺย, สงฺโฆฯ ",
"pli-tv-kd20:25.3.9":	"ยทิ สงฺฆสฺส ปตฺตกลฺลํ, สงฺโฆ อิตฺถนฺนามํ ภิกฺขุนึ สมฺมนฺเนยฺย อิตฺถนฺนามาย ภิกฺขุนิยา ทุติยํฯ ",
"pli-tv-kd20:25.3.10":	"เอสา ญตฺติฯ ",
"pli-tv-kd20:25.3.11":	"สุณาตุ เม, อเยฺย, สงฺโฆฯ ",
"pli-tv-kd20:25.3.12":	"สงฺโฆ อิตฺถนฺนามํ ภิกฺขุนึ สมฺมนฺนติ อิตฺถนฺนามาย ภิกฺขุนิยา ทุติยํฯ ",
"pli-tv-kd20:25.3.13":	"ยสฺสา อยฺยาย ขมติ อิตฺถนฺนามาย ภิกฺขุนิยา สมฺมุติ อิตฺถนฺนามาย ภิกฺขุนิยา ทุติยาย, สา ตุณฺหสฺส; ",
"pli-tv-kd20:25.3.14":	"ยสฺสา นกฺขมติ, สา ภาเสยฺยฯ ",
"pli-tv-kd20:25.3.15":	"สมฺมตา สงฺเฆน อิตฺถนฺนามา ภิกฺขุนี อิตฺถนฺนามาย ภิกฺขุนิยา ทุติยาฯ ",
"pli-tv-kd20:25.3.16":	"ขมติ สงฺฆสฺส, ตสฺมา ตุณฺหี, เอวเมตํ ธารยามี’”ติฯ ",
"pli-tv-kd20:26.1.1":	"เตน โข ปน สมเยน อญฺญตรา ภิกฺขุนี สิกฺขํ ปจฺจกฺขาย วิพฺภมิฯ ",
"pli-tv-kd20:26.1.2":	"สา ปุน ปจฺจาคนฺตฺวา ภิกฺขุนิโย อุปสมฺปทํ ยาจิฯ ",
"pli-tv-kd20:26.1.3":	"ภควโต เอตมตฺถํ อาโรเจสุํฯ ",
"pli-tv-kd20:26.1.4":	"“น, ภิกฺขเว, ภิกฺขุนิยา สิกฺขาปจฺจกฺขานํ; ",
"pli-tv-kd20:26.1.5":	"ยเทว สา วิพฺภนฺตา ตเทว สา อภิกฺขุนี”ติฯ ",
"pli-tv-kd20:26.2.1":	"เตน โข ปน สมเยน อญฺญตรา ภิกฺขุนี สกาวาสา ติตฺถายตนํ สงฺกมิฯ ",
"pli-tv-kd20:26.2.2":	"สา ปุน ปจฺจาคนฺตฺวา ภิกฺขุนิโย อุปสมฺปทํ ยาจิฯ ",
"pli-tv-kd20:26.2.3":	"ภควโต เอตมตฺถํ อาโรเจสุํฯ ",
"pli-tv-kd20:26.2.4":	"“ยา สา, ภิกฺขเว, ภิกฺขุนี สกาวาสา ติตฺถายตนํ สงฺกนฺตา, สา อาคตา น อุปสมฺปาเทตพฺพา”ติฯ ",
"pli-tv-kd20:27.1.1":	"เตน โข ปน สมเยน ภิกฺขุนิโย ปุริเสหิ อภิวาทนํ, เกสจฺเฉทนํ, นขจฺเฉทนํ, วณปฺปฏิกมฺมํ, กุกฺกุจฺจายนฺตา น สาทิยนฺติฯ ",
"pli-tv-kd20:27.1.2":	"ภควโต เอตมตฺถํ อาโรเจสุํฯ ",
"pli-tv-kd20:27.1.3":	"“อนุชานามิ, ภิกฺขเว, สาทิตุนฺ”ติฯ ",
"pli-tv-kd20:27.2.1":	"เตน โข ปน สมเยน ภิกฺขุนิโย ปลฺลงฺเกน นิสีทนฺติ ปณฺหิสมฺผสฺสํ สาทิยนฺตีฯ ",
"pli-tv-kd20:27.2.2":	"ภควโต เอตมตฺถํ อาโรเจสุํฯ ",
"pli-tv-kd20:27.2.3":	"“น, ภิกฺขเว, ภิกฺขุนิยา ปลฺลงฺเกน นิสีทิตพฺพํฯ ",
"pli-tv-kd20:27.2.4":	"ยา นิสีเทยฺย, อาปตฺติ ทุกฺกฏสฺสา”ติฯ ",
"pli-tv-kd20:27.2.5":	"เตน โข ปน สมเยน อญฺญตรา ภิกฺขุนี คิลานา โหติฯ ",
"pli-tv-kd20:27.2.6":	"ตสฺสา วินา ปลฺลงฺเกน น ผาสุ โหติฯ ",
"pli-tv-kd20:27.2.7":	"ภควโต เอตมตฺถํ อาโรเจสุํฯ ",
"pli-tv-kd20:27.2.8":	"“อนุชานามิ, ภิกฺขเว, ภิกฺขุนิยา อฑฺฒปลฺลงฺกนฺ”ติฯ ",
"pli-tv-kd20:27.3.1":	"เตน โข ปน สมเยน ภิกฺขุนิโย วจฺจกุฏิยา วจฺจํ กโรนฺติฯ ",
"pli-tv-kd20:27.3.2":	"ฉพฺพคฺคิยา ภิกฺขุนิโย ตตฺเถว คพฺภํ ปาเตนฺติฯ ",
"pli-tv-kd20:27.3.3":	"ภควโต เอตมตฺถํ อาโรเจสุํฯ ",
"pli-tv-kd20:27.3.4":	"“น, ภิกฺขเว, ภิกฺขุนิยา วจฺจกุฏิยา วจฺโจ กาตพฺโพฯ ",
"pli-tv-kd20:27.3.5":	"ยา กเรยฺย, อาปตฺติ ทุกฺกฏสฺสฯ ",
"pli-tv-kd20:27.3.6":	"อนุชานามิ, ภิกฺขเว, เหฏฺฐา วิวเฏ อุปริปฏิจฺฉนฺเน วจฺจํ กาตุนฺ”ติฯ ",
"pli-tv-kd20:27.4.1":	"เตน โข ปน สมเยน ภิกฺขุนิโย จุณฺเณน นหายนฺติฯ ",
"pli-tv-kd20:27.4.2":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:27.4.3":	"เสยฺยถาปิ คิหินี กามโภคินิโย”ติฯ ",
"pli-tv-kd20:27.4.4":	"ภควโต เอตมตฺถํ อาโรเจสุํฯ ",
"pli-tv-kd20:27.4.5":	"“น, ภิกฺขเว, ภิกฺขุนิยา จุณฺเณน นหายิตพฺพํฯ ",
"pli-tv-kd20:27.4.6":	"ยา นหาเยยฺย, อาปตฺติ ทุกฺกฏสฺสฯ ",
"pli-tv-kd20:27.4.7":	"อนุชานามิ, ภิกฺขเว, กุกฺกุสํ มตฺติกนฺ”ติฯ ",
"pli-tv-kd20:27.4.8":	"เตน โข ปน สมเยน ภิกฺขุนิโย วาสิตกาย มตฺติกาย นหายนฺติฯ ",
"pli-tv-kd20:27.4.9":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:27.4.10":	"เสยฺยถาปิ คิหินี กามโภคินิโย”ติฯ ",
"pli-tv-kd20:27.4.11":	"ภควโต เอตมตฺถํ อาโรเจสุํฯ ",
"pli-tv-kd20:27.4.12":	"“น, ภิกฺขเว, ภิกฺขุนิยา วาสิตกาย มตฺติกาย นหายิตพฺพํฯ ",
"pli-tv-kd20:27.4.13":	"ยา นหาเยยฺย, อาปตฺติ ทุกฺกฏสฺสฯ ",
"pli-tv-kd20:27.4.14":	"อนุชานามิ, ภิกฺขเว, ปกติมตฺติกนฺ”ติฯ ",
"pli-tv-kd20:27.4.15":	"เตน โข ปน สมเยน ภิกฺขุนิโย ชนฺตาฆเร นหายนฺติโย โกลาหลํ อกํสุฯ ",
"pli-tv-kd20:27.4.16":	"ภควโต เอตมตฺถํ อาโรเจสุํฯ ",
"pli-tv-kd20:27.4.17":	"“น, ภิกฺขเว, ภิกฺขุนิยา ชนฺตาฆเร นหายิตพฺพํฯ ",
"pli-tv-kd20:27.4.18":	"ยา นหาเยยฺย, อาปตฺติ ทุกฺกฏสฺสา”ติฯ ",
"pli-tv-kd20:27.4.19":	"เตน โข ปน สมเยน ภิกฺขุนิโย ปฏิโสเต นหายนฺติ ธาราสมฺผสฺสํ สาทิยนฺตีฯ ",
"pli-tv-kd20:27.4.20":	"ภควโต เอตมตฺถํ อาโรเจสุํฯ ",
"pli-tv-kd20:27.4.21":	"“น, ภิกฺขเว, ภิกฺขุนิยา ปฏิโสเต นหายิตพฺพํฯ ",
"pli-tv-kd20:27.4.22":	"ยา นหาเยยฺย, อาปตฺติ ทุกฺกฏสฺสา”ติฯ ",
"pli-tv-kd20:27.4.23":	"เตน โข ปน สมเยน ภิกฺขุนิโย อติตฺเถ นหายนฺติฯ ",
"pli-tv-kd20:27.4.24":	"ธุตฺตา ทูเสนฺติฯ ",
"pli-tv-kd20:27.4.25":	"ภควโต เอตมตฺถํ อาโรเจสุํฯ ",
"pli-tv-kd20:27.4.26":	"“น, ภิกฺขเว, ภิกฺขุนิยา อติตฺเถ นหายิตพฺพํฯ ",
"pli-tv-kd20:27.4.27":	"ยา นหาเยยฺย, อาปตฺติ ทุกฺกฏสฺสา”ติฯ ",
"pli-tv-kd20:27.4.28":	"เตน โข ปน สมเยน ภิกฺขุนิโย ปุริสติตฺเถ นหายนฺติฯ ",
"pli-tv-kd20:27.4.29":	"มนุสฺสา อุชฺฌายนฺติ ขิยฺยนฺติ วิปาเจนฺติ …เป… ",
"pli-tv-kd20:27.4.30":	"เสยฺยถาปิ คิหินี กามโภคินิโย”ติฯ ",
"pli-tv-kd20:27.4.31":	"ภควโต เอตมตฺถํ อาโรเจสุํฯ ",
"pli-tv-kd20:27.4.32":	"“น, ภิกฺขเว, ภิกฺขุนิยา ปุริสติตฺเถ นหายิตพฺพํฯ ",
"pli-tv-kd20:27.4.33":	"ยา นหาเยยฺย, อาปตฺติ ทุกฺกฏสฺสฯ ",
"pli-tv-kd20:27.4.34":	"อนุชานามิ, ภิกฺขเว, มหิลาติตฺเถ นหายิตุนฺ”ติฯ ",
"pli-tv-kd20:27.4.35":	"ตติยภาณวาโร นิฏฺฐิโตฯ ",
"pli-tv-kd20:27.4.36":	"ภิกฺขุนิกฺขนฺธโก ทสโมฯ ",
"pli-tv-kd20:27.4.37":	"อิมสฺมึ ขนฺธเก วตฺถู เอกสตํฯ ",
"pli-tv-kd20:27.4.38":	"ตสฺสุทฺทานํ ",
"pli-tv-kd20:27.4.39":	"ปพฺพชฺชํ โคตมี ยาจิ, ",
"pli-tv-kd20:27.4.40":	"นานุญฺญาสิ ตถาคโต; ",
"pli-tv-kd20:27.4.41":	"กปิลวตฺถุ เวสาลึ, ",
"pli-tv-kd20:27.4.42":	"อคมาสิ วินายโกฯ ",
"pli-tv-kd20:27.4.43":	"รโชกิณฺเณน โกฏฺฐเก, ",
"pli-tv-kd20:27.4.44":	"อานนฺทสฺส ปเวทยิ; ",
"pli-tv-kd20:27.4.45":	"ภพฺโพติ นยโต ยาจิ, ",
"pli-tv-kd20:27.4.46":	"มาตาติ โปสิกาติ จฯ ",
"pli-tv-kd20:27.4.47":	"วสฺสสตํ ตทหุ จ, ",
"pli-tv-kd20:27.4.48":	"อภิกฺขุปจฺจาสีสนา; ",
"pli-tv-kd20:27.4.49":	"ปวารณา ครุธมฺมา, ",
"pli-tv-kd20:27.4.50":	"เทฺว วสฺสา อนกฺโกสนาฯ ",
"pli-tv-kd20:27.4.51":	"โอวโฏ จ อฏฺฐ ธมฺมา, ",
"pli-tv-kd20:27.4.52":	"ยาวชีวานุวตฺตนา; ",
"pli-tv-kd20:27.4.53":	"ครุธมฺมปฏิคฺคาโห, ",
"pli-tv-kd20:27.4.54":	"สาวสฺสา อุปสมฺปทาฯ ",
"pli-tv-kd20:27.4.55":	"วสฺสสหสฺสํ ปญฺเจว, ",
"pli-tv-kd20:27.4.56":	"กุมฺภเถนกเสตฏฺฏิ; ",
"pli-tv-kd20:27.4.57":	"มญฺชิฏฺฐิเกาปมาหิ, ",
"pli-tv-kd20:27.4.58":	"เอวํ สทฺธมฺมหึสนาฯ ",
"pli-tv-kd20:27.4.59":	"อาฬึ พนฺเธยฺย ปาเอว, ",
"pli-tv-kd20:27.4.60":	"ปุน สทฺธมฺมสณฺฐิติ; ",
"pli-tv-kd20:27.4.61":	"อุปสมฺปาเทตุํ อยฺยา, ",
"pli-tv-kd20:27.4.62":	"ยถาวุฑฺฒาภิวาทนาฯ ",
"pli-tv-kd20:27.4.63":	"น กริสฺสนฺติ กิเมว, ",
"pli-tv-kd20:27.4.64":	"สาธารณาสาธารณํ; ",
"pli-tv-kd20:27.4.65":	"โอวาทํ ปาติโมกฺขญฺจ, ",
"pli-tv-kd20:27.4.66":	"เกน นุ โข อุปสฺสยํฯ ",
"pli-tv-kd20:27.4.67":	"น ชานนฺติ จ อาจิกฺขิ, ",
"pli-tv-kd20:27.4.68":	"น กโรนฺติ จ ภิกฺขุหิ; ",
"pli-tv-kd20:27.4.69":	"ปฏิคฺคเหตุํ ภิกฺขูหิ, ",
"pli-tv-kd20:27.4.70":	"ภิกฺขุนีหิ ปฏิคฺคโหฯ ",
"pli-tv-kd20:27.4.71":	"อาจิกฺขิ กมฺมํ ภิกฺขูหิ, ",
"pli-tv-kd20:27.4.72":	"อุชฺฌายนฺติ ภิกฺขุนีหิ วา; ",
"pli-tv-kd20:27.4.73":	"อาจิกฺขิตุํ ภณฺฑนญฺจ, ",
"pli-tv-kd20:27.4.74":	"โรเปตฺวา อุปฺปลาย จฯ ",
"pli-tv-kd20:27.4.75":	"สาวตฺถิยา กทฺทโมท, ",
"pli-tv-kd20:27.4.76":	"อวนฺทิ กาย อูรุ จ; ",
"pli-tv-kd20:27.4.77":	"องฺคชาตญฺจ โอภาสํ, ",
"pli-tv-kd20:27.4.78":	"สมฺปโยเชนฺติ วคฺคิกาฯ ",
"pli-tv-kd20:27.4.79":	"อวนฺทิโย ทณฺฑกมฺมํ, ",
"pli-tv-kd20:27.4.80":	"ภิกฺขุนิโย ตถา ปุน; ",
"pli-tv-kd20:27.4.81":	"อาวรณญฺจ โอวาทํ, ",
"pli-tv-kd20:27.4.82":	"กปฺปติ นุ โข ปกฺกมิฯ ",
"pli-tv-kd20:27.4.83":	"พาลา วตฺถุวินิจฺฉยา, ",
"pli-tv-kd20:27.4.84":	"โอวาทํ สงฺโฆ ปญฺจหิ; ",
"pli-tv-kd20:27.4.85":	"ทุเว ติโสฺส น คณฺหนฺติ, ",
"pli-tv-kd20:27.4.86":	"พาลา คิลานคมิกํฯ ",
"pli-tv-kd20:27.4.87":	"อารญฺญิโก นาโรเจนฺติ, ",
"pli-tv-kd20:27.4.88":	"น ปจฺจาคจฺฉนฺติ จ; ",
"pli-tv-kd20:27.4.89":	"ทีฆํ วิลีวจมฺมญฺจ, ",
"pli-tv-kd20:27.4.90":	"ทุสฺสา จ เวณิวฏฺฏิ จ; ",
"pli-tv-kd20:27.4.91":	"โจฬเวณิ จ วฏฺฏิ จ, ",
"pli-tv-kd20:27.4.92":	"สุตฺตเวณิ จ วฏฺฏิกาฯ ",
"pli-tv-kd20:27.4.93":	"อฏฺฐิลฺลํ โคหนุเกน, ",
"pli-tv-kd20:27.4.94":	"หตฺถโกจฺฉํ ปาทํ ตถา; ",
"pli-tv-kd20:27.4.95":	"อูรุํ มุขํ ทนฺตมํสํ, ",
"pli-tv-kd20:27.4.96":	"อาลิมฺโปมทฺทจุณฺณนาฯ ",
"pli-tv-kd20:27.4.97":	"ลญฺเฉนฺติ องฺคราคญฺจ, ",
"pli-tv-kd20:27.4.98":	"มุขราคํ ตถา ทุเว; ",
"pli-tv-kd20:27.4.99":	"อวงฺคํ วิเสโสโลโก, ",
"pli-tv-kd20:27.4.100":	"สาโลเกน นจฺเจน จฯ ",
"pli-tv-kd20:27.4.101":	"เวสี ปานาคารํ สูนํ, ",
"pli-tv-kd20:27.4.102":	"อาปณํ วฑฺฒิ วณิชฺชา; ",
"pli-tv-kd20:27.4.103":	"ทาสํ ทาสึ กมฺมกรํ, ",
"pli-tv-kd20:27.4.104":	"กมฺมการึ อุปฏฺฐยฺยุํฯ ",
"pli-tv-kd20:27.4.105":	"ติรจฺฉานหรีตกิ, ",
"pli-tv-kd20:27.4.106":	"สนฺธารยนฺติ นมตกํ; ",
"pli-tv-kd20:27.4.107":	"นีลํ ปีตํ โลหิตกํ, ",
"pli-tv-kd20:27.4.108":	"มญฺชิฏฺฐกณฺหจีวราฯ ",
"pli-tv-kd20:27.4.109":	"มหารงฺคมหานาม- ",
"pli-tv-kd20:27.4.110":	"อจฺฉินฺนา ทีฆเมว จ; ",
"pli-tv-kd20:27.4.111":	"ปุปฺผผลกญฺจุกญฺจ, ",
"pli-tv-kd20:27.4.112":	"ติรีฏกญฺจ ธารยุํฯ ",
"pli-tv-kd20:27.4.113":	"ภิกฺขุนี สิกฺขมานาย, ",
"pli-tv-kd20:27.4.114":	"สามเณราย อจฺจเย; ",
"pli-tv-kd20:27.4.115":	"นิยฺยาทิเต ปริกฺขาเร, ",
"pli-tv-kd20:27.4.116":	"ภิกฺขุนิโยว อิสฺสราฯ ",
"pli-tv-kd20:27.4.117":	"ภิกฺขุสฺส สามเณรสฺส, ",
"pli-tv-kd20:27.4.118":	"อุปาสกสฺสุปาสิกา; ",
"pli-tv-kd20:27.4.119":	"อญฺเญสญฺจ ปริกฺขาเร, ",
"pli-tv-kd20:27.4.120":	"นิยฺยาเต ภิกฺขุอิสฺสราฯ ",
"pli-tv-kd20:27.4.121":	"มลฺลี คพฺภํ ปตฺตมูลํ, ",
"pli-tv-kd20:27.4.122":	"พฺยญฺชนํ อามิเสน จ; ",
"pli-tv-kd20:27.4.123":	"อุสฺสนฺนญฺจ พาฬฺหตรํ, ",
"pli-tv-kd20:27.4.124":	"สนฺนิธิกตมามิสํฯ ",
"pli-tv-kd20:27.4.125":	"ภิกฺขูนํ ยาทิสํ โภฏฺฐํ, ",
"pli-tv-kd20:27.4.126":	"ภิกฺขุนีนํ ตถา กเร; ",
"pli-tv-kd20:27.4.127":	"เสนาสนํ อุตุนิโย, ",
"pli-tv-kd20:27.4.128":	"มกฺขียติ ปฏาณิ จฯ ",
"pli-tv-kd20:27.4.129":	"ฉิชฺชนฺติ สพฺพกาลญฺจ, ",
"pli-tv-kd20:27.4.130":	"อนิมิตฺตาปิ ทิสฺสเร; ",
"pli-tv-kd20:27.4.131":	"นิมิตฺตา โลหิตา เจว, ",
"pli-tv-kd20:27.4.132":	"ตเถว ธุวโลหิตาฯ ",
"pli-tv-kd20:27.4.133":	"ธุวโจฬปคฺฆรนฺตี, ",
"pli-tv-kd20:27.4.134":	"สิขรณิตฺถิปณฺฑกา; ",
"pli-tv-kd20:27.4.135":	"เวปุริสี จ สมฺภินฺนา, ",
"pli-tv-kd20:27.4.136":	"อุภโตพฺยญฺชนาปิ จฯ ",
"pli-tv-kd20:27.4.137":	"อนิมิตฺตาทิโต กตฺวา, ",
"pli-tv-kd20:27.4.138":	"ยาว อุภโตพฺยญฺชนา; ",
"pli-tv-kd20:27.4.139":	"เอตํ เปยฺยาลโต เหฏฺฐา, ",
"pli-tv-kd20:27.4.140":	"กุฏฺฐํ คณฺโฑ กิลาโส จฯ ",
"pli-tv-kd20:27.4.141":	"โสสาปมาโร มานุสี, ",
"pli-tv-kd20:27.4.142":	"อิตฺถีสิ ภุชิสฺสาสิ จ; ",
"pli-tv-kd20:27.4.143":	"อณณา น ราชภฏี, ",
"pli-tv-kd20:27.4.144":	"อนุญฺญาตา จ วีสติฯ ",
"pli-tv-kd20:27.4.145":	"ปริปุณฺณา จ กึนามา, ",
"pli-tv-kd20:27.4.146":	"กานามา เต ปวตฺตินี; ",
"pli-tv-kd20:27.4.147":	"จตุวีสนฺตรายานํ, ",
"pli-tv-kd20:27.4.148":	"ปุจฺฉิตฺวา อุปสมฺปทาฯ ",
"pli-tv-kd20:27.4.149":	"วิตฺถายนฺติ อนนุสิฏฺฐา, ",
"pli-tv-kd20:27.4.150":	"สงฺฆมชฺเฌ ตเถว จ; ",
"pli-tv-kd20:27.4.151":	"อุปชฺฌาคาห สงฺฆาฏิ, ",
"pli-tv-kd20:27.4.152":	"อุตฺตรนฺตรวาสโกฯ ",
"pli-tv-kd20:27.4.153":	"สงฺกจฺจุทกสาฏิ จ, ",
"pli-tv-kd20:27.4.154":	"อาจิกฺขิตฺวาน เปสเย; ",
"pli-tv-kd20:27.4.155":	"พาลา อสมฺมเตกโต, ",
"pli-tv-kd20:27.4.156":	"ยาเจ ปุจฺฉนฺตรายิกาฯ ",
"pli-tv-kd20:27.4.157":	"เอกโตอุปสมฺปนฺนา, ",
"pli-tv-kd20:27.4.158":	"ภิกฺขุสงฺเฆ ตถา ปุน; ",
"pli-tv-kd20:27.4.159":	"ฉายา อุตุ ทิวสา จ, ",
"pli-tv-kd20:27.4.160":	"สงฺคีติ ตโย นิสฺสเยฯ ",
"pli-tv-kd20:27.4.161":	"อฏฺฐ อกรณียานิ, ",
"pli-tv-kd20:27.4.162":	"กาลํ สพฺพตฺถ อฏฺเฐว; ",
"pli-tv-kd20:27.4.163":	"น ปวาเรนฺติ ภิกฺขุนี, ",
"pli-tv-kd20:27.4.164":	"ภิกฺขุสงฺฆํ ตเถว จฯ ",
"pli-tv-kd20:27.4.165":	"โกลาหลํ ปุเรภตฺตํ, ",
"pli-tv-kd20:27.4.166":	"วิกาเล จ โกลาหลํ; ",
"pli-tv-kd20:27.4.167":	"อุโปสถํ ปวารณํ, ",
"pli-tv-kd20:27.4.168":	"สวจนียานุวาทนํฯ ",
"pli-tv-kd20:27.4.169":	"โอกาสํ โจเท สาเรนฺติ, ",
"pli-tv-kd20:27.4.170":	"ปฏิกฺขิตฺตํ มเหสินา; ",
"pli-tv-kd20:27.4.171":	"ตเถว ภิกฺขุ ภิกฺขุนี, ",
"pli-tv-kd20:27.4.172":	"อนุญฺญาตํ มเหสินาฯ ",
"pli-tv-kd20:27.4.173":	"ยานํ คิลานยุตฺตญฺจ, ",
"pli-tv-kd20:27.4.174":	"ยานุคฺฆาตฑฺฒกาสิกา; ",
"pli-tv-kd20:27.4.175":	"ภิกฺขุ สิกฺขา สามเณร, ",
"pli-tv-kd20:27.4.176":	"สามเณรี จ พาลายฯ ",
"pli-tv-kd20:27.4.177":	"อรญฺเญ อุปาสเกน, ",
"pli-tv-kd20:27.4.178":	"อุทฺโทสิโต อุปสฺสยํ; ",
"pli-tv-kd20:27.4.179":	"น สมฺมติ นวกมฺมํ, ",
"pli-tv-kd20:27.4.180":	"นิสินฺนคพฺภเอกิกาฯ ",
"pli-tv-kd20:27.4.181":	"สาคารญฺจ ครุธมฺมํ, ",
"pli-tv-kd20:27.4.182":	"ปจฺจกฺขาย จ สงฺกมิ; ",
"pli-tv-kd20:27.4.183":	"อภิวาทนเกสา จ, ",
"pli-tv-kd20:27.4.184":	"นขา จ วณกมฺมนาฯ ",
"pli-tv-kd20:27.4.185":	"ปลฺลงฺเกน คิลานา จ, ",
"pli-tv-kd20:27.4.186":	"วจฺจํ จุณฺเณน วาสิตํ; ",
"pli-tv-kd20:27.4.187":	"ชนฺตาฆเร ปฏิโสเต, ",
"pli-tv-kd20:27.4.188":	"อติตฺเถ ปุริเสน จฯ ",
"pli-tv-kd20:27.4.189":	"มหาโคตมี อายาจิ, ",
"pli-tv-kd20:27.4.190":	"อานนฺโท จาปิ โยนิโส; ",
"pli-tv-kd20:27.4.191":	"ปริสา จตโสฺส โหนฺติ, ",
"pli-tv-kd20:27.4.192":	"ปพฺพชฺชา ชินสาสเนฯ ",
"pli-tv-kd20:27.4.193":	"สํเวคชนนตฺถาย, ",
"pli-tv-kd20:27.4.194":	"สทฺธมฺมสฺส จ วุทฺธิยา; ",
"pli-tv-kd20:27.4.195":	"อาตุรสฺสาว เภสชฺชํ, ",
"pli-tv-kd20:27.4.196":	"เอวํ พุทฺเธน เทสิตํฯ ",
"pli-tv-kd20:27.4.197":	"เอวํ วินีตา สทฺธมฺเม, ",
"pli-tv-kd20:27.4.198":	"มาตุคามาปิ อิตรา; ",
"pli-tv-kd20:27.4.199":	"ยายนฺติ อจฺจุตํ ฐานํ, ",
"pli-tv-kd20:27.4.200":	"ยตฺถ คนฺตฺวา น โสจเรติฯ ",
"pli-tv-kd20:27.4.201":	"ภิกฺขุนิกฺขนฺธโก นิฏฺฐิโตฯ "
}	
