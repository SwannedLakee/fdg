{	
"ja547:0.1":	"जातक ",
"ja547:0.2":	"महानिपात ",
"ja547:0.3":	"मूगपक्खवग्ग ",
"ja547:0.4":	"वेस्सन्तरजातक ",
"ja547:1.0.1":	"१। दसवरकथा ",
"ja547:1.1":	"“फुस्सती वरवण्णाभे, ",
"ja547:1.2":	"वरस्सु दसधा वरे; ",
"ja547:1.3":	"पथब्या चारुपुब्बङ्गि, ",
"ja547:1.4":	"यं तुय्हं मनसो पियं”। ",
"ja547:2.1":	"“देवराज नमो त्यत्थु, ",
"ja547:2.2":	"किं पापं पकतं मया; ",
"ja547:2.3":	"रम्मा चावेसि मं ठाना, ",
"ja547:2.4":	"वातोव धरणीरुहं”। ",
"ja547:3.1":	"“न चेव ते कतं पापं, ",
"ja547:3.2":	"न च मे त्वमसि अप्पिया; ",
"ja547:3.3":	"पुञ्ञञ्च ते परिक्खीणं, ",
"ja547:3.4":	"येन तेवं वदामहं। ",
"ja547:4.1":	"सन्तिके मरणं तुय्हं, ",
"ja547:4.2":	"विनाभावो भविस्सति; ",
"ja547:4.3":	"पटिगण्हाहि मे एते, ",
"ja547:4.4":	"वरे दस पवेच्छतो”। ",
"ja547:5.1":	"“वरञ्चे मे अदो सक्क, ",
"ja547:5.2":	"सब्बभूतानमिस्सर; ",
"ja547:5.3":	"सिविराजस्स भद्दन्ते, ",
"ja547:5.4":	"तत्थ अस्सं निवेसने। ",
"ja547:6.1":	"नीलनेत्ता नीलभमु, ",
"ja547:6.2":	"निलक्खी च यथा मिगी; ",
"ja547:6.3":	"फुस्सती नाम नामेन, ",
"ja547:6.4":	"तत्थपस्सं पुरिन्दद। ",
"ja547:7.1":	"पुत्तं लभेथ वरदं, ",
"ja547:7.2":	"याचयोगं अमच्छरिं; ",
"ja547:7.3":	"पूजितं पटिराजूहि, ",
"ja547:7.4":	"कित्तिमन्तं यसस्सिनं। ",
"ja547:8.1":	"गब्भं मे धारयन्तिया, ",
"ja547:8.2":	"मज्झिमङ्गं अनुन्नतं; ",
"ja547:8.3":	"कुच्छि अनुन्नतो अस्स, ",
"ja547:8.4":	"चापंव लिखितं समं। ",
"ja547:9.1":	"थना मे नप्पपतेय्युं, ",
"ja547:9.2":	"पलिता न सन्तु वासव; ",
"ja547:9.3":	"काये रजो न लिम्पेथ, ",
"ja547:9.4":	"वज्झञ्चापि पमोचये। ",
"ja547:10.1":	"मयूरकोञ्चाभिरुदे, ",
"ja547:10.2":	"नारिवरगणायुते; ",
"ja547:10.3":	"खुज्जचेलापकाकिण्णे, ",
"ja547:10.4":	"सूतमागधवण्णिते। ",
"ja547:11.1":	"चित्रग्गळेरुघुसिते, ",
"ja547:11.2":	"सुरामंसपबोधने; ",
"ja547:11.3":	"सिविराजस्स भद्दन्ते, ",
"ja547:11.4":	"तत्थस्सं महेसी पिया”। ",
"ja547:12.1":	"“ये ते दस वरा दिन्ना, ",
"ja547:12.2":	"मया सब्बङ्गसोभने; ",
"ja547:12.3":	"सिविराजस्स विजिते, ",
"ja547:12.4":	"सब्बे ते लच्छसी वरे”। ",
"ja547:13.1":	"इदं वत्वान मघवा, ",
"ja547:13.2":	"देवराजा सुजम्पति; ",
"ja547:13.3":	"फुस्सतिया वरं दत्वा, ",
"ja547:13.4":	"अनुमोदित्थ वासवो। ",
"ja547:14.1":	"दसवरकथा नाम। ",
"ja547:15.1":	"“परूळ्हकच्छनखलोमा, ",
"ja547:15.2":	"पङ्कदन्ता रजस्सिरा; ",
"ja547:15.3":	"पग्गय्ह दक्खिणं बाहुं, ",
"ja547:15.4":	"किं मं याचन्ति ब्राह्मणा”। ",
"ja547:16.1":	"“रतनं देव याचाम, ",
"ja547:16.2":	"सिवीनं रट्ठवड्ढनं; ",
"ja547:16.3":	"ददाहि पवरं नागं, ",
"ja547:16.4":	"ईसादन्तं उरूळ्हवं”। ",
"ja547:17.1":	"“ददामि न विकम्पामि, ",
"ja547:17.2":	"यं मं याचन्ति ब्राह्मणा; ",
"ja547:17.3":	"पभिन्नं कुञ्जरं दन्तिं, ",
"ja547:17.4":	"ओपवय्हं गजुत्तमं”। ",
"ja547:18.1":	"हत्थिक्खन्धतो ओरुय्ह, ",
"ja547:18.2":	"राजा चागाधिमानसो; ",
"ja547:18.3":	"ब्राह्मणानं अदा दानं, ",
"ja547:18.4":	"सिवीनं रट्ठवड्ढनो। ",
"ja547:19.1":	"तदासि यं भिंसनकं, ",
"ja547:19.2":	"तदासि लोमहंसनं; ",
"ja547:19.3":	"हत्थिनागे पदिन्नम्हि, ",
"ja547:19.4":	"मेदनी सम्पकम्पथ। ",
"ja547:20.1":	"तदासि यं भिंसनकं, ",
"ja547:20.2":	"तदासि लोमहंसनं; ",
"ja547:20.3":	"हत्थिनागे पदिन्नम्हि, ",
"ja547:20.4":	"खुभित्थ नगरं तदा। ",
"ja547:21.1":	"समाकुलं पुरं आसि, ",
"ja547:21.2":	"घोसो च विपुलो महा; ",
"ja547:21.3":	"हत्थिनागे पदिन्नम्हि, ",
"ja547:21.4":	"सिवीनं रट्ठवड्ढने। ",
"ja547:22.1":	"उग्गा च राजपुत्ता च, ",
"ja547:22.2":	"वेसियाना च ब्राह्मणा; ",
"ja547:22.3":	"हत्थारोहा अनीकट्ठा, ",
"ja547:22.4":	"रथिका पत्तिकारका। ",
"ja547:23.1":	"केवलो चापि निगमो, ",
"ja547:23.2":	"सिवयो च समागता; ",
"ja547:23.3":	"दिस्वा नागं नीयमानं, ",
"ja547:23.4":	"ते रञ्ञो पटिवेदयुं। ",
"ja547:24.1":	"“विधमं देव ते रट्ठं, ",
"ja547:24.2":	"पुत्तो वेस्सन्तरो तव; ",
"ja547:24.3":	"कथं नो हत्थिनं दज्जा, ",
"ja547:24.4":	"नागं रट्ठस्स पूजितं। ",
"ja547:25.1":	"कथं नो कुञ्जरं दज्जा, ",
"ja547:25.2":	"ईसादन्तं उरूळ्हवं; ",
"ja547:25.3":	"खेत्तञ्ञुं सब्बयुद्धानं, ",
"ja547:25.4":	"सब्बसेतं गजुत्तमं। ",
"ja547:26.1":	"पण्डुकम्बलसञ्छन्नं, ",
"ja547:26.2":	"पभिन्नं सत्तुमद्दनं; ",
"ja547:26.3":	"दन्तिं सवाळबीजनिं, ",
"ja547:26.4":	"सेतं केलाससादिसं। ",
"ja547:27.1":	"ससेतच्छत्तं सौपाधेय्यं, ",
"ja547:27.2":	"साथब्बनं सहत्थिपं; ",
"ja547:27.3":	"अग्गयानं राजवाहिं, ",
"ja547:27.4":	"ब्राह्मणानं अदा गजं। ",
"ja547:28.1":	"अन्नं पानञ्च यो दज्जा, ",
"ja547:28.2":	"वत्थसेनासनानि च; ",
"ja547:28.3":	"एतं खो दानं पतिरूपं, ",
"ja547:28.4":	"एतं खो ब्राह्मणारहं। ",
"ja547:29.1":	"अयं ते वंसराजा नो, ",
"ja547:29.2":	"सिवीनं रट्ठवड्ढनो; ",
"ja547:29.3":	"कथं वेस्सन्तरो पुत्तो, ",
"ja547:29.4":	"गजं भाजेति सञ्जय। ",
"ja547:30.1":	"सचे त्वं न करिस्ससि, ",
"ja547:30.2":	"सिवीनं वचनं इदं; ",
"ja547:30.3":	"मञ्ञे तं सह पुत्तेन, ",
"ja547:30.4":	"सिवी हत्थे करिस्सरे”। ",
"ja547:31.1":	"“कामं जनपदो मासि, ",
"ja547:31.2":	"रट्ठञ्चापि विनस्सतु; ",
"ja547:31.3":	"नाहं सिवीनं वचना, ",
"ja547:31.4":	"राजपुत्तं अदूसकं; ",
"ja547:31.5":	"पब्बाजेय्यं सका रट्ठा, ",
"ja547:31.6":	"पुत्तो हि मम ओरसो। ",
"ja547:32.1":	"कामं जनपदो मासि, ",
"ja547:32.2":	"रट्ठञ्चापि विनस्सतु; ",
"ja547:32.3":	"नाहं सिवीनं वचना, ",
"ja547:32.4":	"राजपुत्तं अदूसकं; ",
"ja547:32.5":	"पब्बाजेय्यं सका रट्ठा, ",
"ja547:32.6":	"पुत्तो हि मम अत्रजो। ",
"ja547:33.1":	"न चाहं तस्मिं दुब्भेय्यं, ",
"ja547:33.2":	"अरियसीलवतो हि सो; ",
"ja547:33.3":	"असिलोकोपि मे अस्स, ",
"ja547:33.4":	"पापञ्च पसवे बहुं; ",
"ja547:33.5":	"कथं वेस्सन्तरं पुत्तं, ",
"ja547:33.6":	"सत्थेन घातयामसे”। ",
"ja547:34.1":	"“मा नं दण्डेन सत्थेन, ",
"ja547:34.2":	"न हि सो बन्धनारहो; ",
"ja547:34.3":	"पब्बाजेहि च नं रट्ठा, ",
"ja547:34.4":	"वङ्के वसतु पब्बते”। ",
"ja547:35.1":	"“एसो चे सिवीनं छन्दो, ",
"ja547:35.2":	"छन्दं न पनुदामसे; ",
"ja547:35.3":	"इमं सो वसतु रत्तिं, ",
"ja547:35.4":	"कामे च परिभुञ्जतु। ",
"ja547:36.1":	"ततो रत्या विवसाने, ",
"ja547:36.2":	"सूरियस्सुग्गमनं पति; ",
"ja547:36.3":	"समग्गा सिवयो हुत्वा, ",
"ja547:36.4":	"रट्ठा पब्बाजयन्तु नं। ",
"ja547:37.1":	"उट्ठेहि कत्ते तरमानो, ",
"ja547:37.2":	"गन्त्वा वेस्सन्तरं वद; ",
"ja547:37.3":	"‘सिवयो देव ते कुद्धा, ",
"ja547:37.4":	"नेगमा च समागता। ",
"ja547:38.1":	"उग्गा च राजपुत्ता च, ",
"ja547:38.2":	"वेसियाना च ब्राह्मणा; ",
"ja547:38.3":	"हत्थारोहा अनीकट्ठा, ",
"ja547:38.4":	"रथिका पत्तिकारका; ",
"ja547:38.5":	"केवलो चापि निगमो, ",
"ja547:38.6":	"सिवयो च समागता। ",
"ja547:39.1":	"अस्मा रत्या विवसाने, ",
"ja547:39.2":	"सूरियस्सुग्गमनं पति; ",
"ja547:39.3":	"समग्गा सिवयो हुत्वा, ",
"ja547:39.4":	"रट्ठा पब्बाजयन्ति तं’”। ",
"ja547:40.1":	"स कत्ता तरमानोव, ",
"ja547:40.2":	"सिविराजेन पेसितो; ",
"ja547:40.3":	"आमुत्तहत्थाभरणो, ",
"ja547:40.4":	"सुवत्थो चन्दनभूसितो। ",
"ja547:41.1":	"सीसं न्हातो उदके सो, ",
"ja547:41.2":	"आमुत्तमणिकुण्डलो; ",
"ja547:41.3":	"उपागमि पुरं रम्मं, ",
"ja547:41.4":	"वेस्सन्तरनिवेसनं। ",
"ja547:42.1":	"तत्थद्दस कुमारं सो, ",
"ja547:42.2":	"रममानं सके पुरे; ",
"ja547:42.3":	"परिकिण्णं अमच्चेहि, ",
"ja547:42.4":	"तिदसानंव वासवं। ",
"ja547:43.1":	"सो तत्थ गन्त्वा तरमानो, ",
"ja547:43.2":	"कत्ता वेस्सन्तरंब्रवि; ",
"ja547:43.3":	"“दुक्खं ते वेदयिस्सामि, ",
"ja547:43.4":	"मा मे कुज्झि रथेसभ”। ",
"ja547:44.1":	"वन्दित्वा रोदमानो सो, ",
"ja547:44.2":	"कत्ता राजानमब्रवि; ",
"ja547:44.3":	"“भत्ता मेसि महाराज, ",
"ja547:44.4":	"सब्बकामरसाहरो। ",
"ja547:45.1":	"दुक्खं ते वेदयिस्सामि, ",
"ja547:45.2":	"तत्थ अस्सासयन्तु मं; ",
"ja547:45.3":	"सिवयो देव ते कुद्धा, ",
"ja547:45.4":	"नेगमा च समागता। ",
"ja547:46.1":	"उग्गा च राजपुत्ता च, ",
"ja547:46.2":	"वेसियाना च ब्राह्मणा; ",
"ja547:46.3":	"हत्थारोहा अनीकट्ठा, ",
"ja547:46.4":	"रथिका पत्तिकारका; ",
"ja547:46.5":	"केवलो चापि निगमो, ",
"ja547:46.6":	"सिवयो च समागता। ",
"ja547:47.1":	"अस्मा रत्या विवसाने, ",
"ja547:47.2":	"सूरियस्सुग्गमनं पति; ",
"ja547:47.3":	"समग्गा सिवयो हुत्वा, ",
"ja547:47.4":	"रट्ठा पब्बाजयन्ति तं”। ",
"ja547:48.1":	"“किस्मिं मे सिवयो कुद्धा, ",
"ja547:48.2":	"नाहं पस्सामि दुक्कटं; ",
"ja547:48.3":	"तं मे कत्ते वियाचिक्ख, ",
"ja547:48.4":	"कस्मा पब्बाजयन्ति मं”। ",
"ja547:49.1":	"“उग्गा च राजपुत्ता च, ",
"ja547:49.2":	"वेसियाना च ब्राह्मणा; ",
"ja547:49.3":	"हत्थारोहा अनीकट्ठा, ",
"ja547:49.4":	"रथिका पत्तिकारका; ",
"ja547:49.5":	"नागदानेन खिय्यन्ति, ",
"ja547:49.6":	"तस्मा पब्बाजयन्ति तं”। ",
"ja547:50.1":	"“हदयं चक्खुम्पहं दज्जं, ",
"ja547:50.2":	"किं मे बाहिरकं धनं; ",
"ja547:50.3":	"हिरञ्ञं वा सुवण्णं वा, ",
"ja547:50.4":	"मुत्ता वेळुरिया मणि। ",
"ja547:51.1":	"दक्खिणं वापहं बाहुं, ",
"ja547:51.2":	"दिस्वा याचकमागते; ",
"ja547:51.3":	"ददेय्यं न विकम्पेय्यं, ",
"ja547:51.4":	"दाने मे रमते मनो। ",
"ja547:52.1":	"कामं मं सिवयो सब्बे, ",
"ja547:52.2":	"पब्बाजेन्तु हनन्तु वा; ",
"ja547:52.3":	"नेव दाना विरमिस्सं, ",
"ja547:52.4":	"कामं छिन्दन्तु सत्तधा”। ",
"ja547:53.1":	"एवं तं सिवयो आहु, ",
"ja547:53.2":	"नेगमा च समागता; ",
"ja547:53.3":	"“कोन्तिमाराय तीरेन, ",
"ja547:53.4":	"गिरिमारञ्जरं पति; ",
"ja547:53.5":	"येन पब्बाजिता यन्ति, ",
"ja547:53.6":	"तेन गच्छतु सुब्बतो”। ",
"ja547:54.1":	"“सोहं तेन गमिस्सामि, ",
"ja547:54.2":	"येन गच्छन्ति दूसका; ",
"ja547:54.3":	"रत्तिन्दिवं मे खमथ, ",
"ja547:54.4":	"याव दानं ददामहं”। ",
"ja547:55.1":	"आमन्तयित्थ राजा नं, ",
"ja547:55.2":	"मद्दिं सब्बङ्गसोभनं; ",
"ja547:55.3":	"“यं ते किञ्चि मया दिन्नं, ",
"ja547:55.4":	"धनं धञ्ञञ्च विज्जति। ",
"ja547:56.1":	"हिरञ्ञं वा सुवण्णं वा, ",
"ja547:56.2":	"मुत्ता वेळुरिया बहू; ",
"ja547:56.3":	"सब्बं तं निदहेय्यासि, ",
"ja547:56.4":	"यञ्च ते पेत्तिकं धनं”। ",
"ja547:57.1":	"तमब्रवि राजपुत्ती, ",
"ja547:57.2":	"मद्दी सब्बङ्गसोभना; ",
"ja547:57.3":	"“कुहिं देव निदहामि, ",
"ja547:57.4":	"तं मे अक्खाहि पुच्छितो”। ",
"ja547:58.1":	"“सीलवन्तेसु दज्जासि, ",
"ja547:58.2":	"दानं मद्दि यथारहं; ",
"ja547:58.3":	"न हि दाना परं अत्थि, ",
"ja547:58.4":	"पतिट्ठा सब्बपाणिनं। ",
"ja547:59.1":	"पुत्तेसु मद्दि दयेसि, ",
"ja547:59.2":	"सस्सुया ससुरम्हि च; ",
"ja547:59.3":	"यो च तं भत्ता मञ्ञेय्य, ",
"ja547:59.4":	"सक्कच्चं तं उपट्ठहे। ",
"ja547:60.1":	"नो चे तं भत्ता मञ्ञेय्य, ",
"ja547:60.2":	"मया विप्पवसेन ते; ",
"ja547:60.3":	"अञ्ञं भत्तारं परियेस, ",
"ja547:60.4":	"मा किसित्थो मया विना। ",
"ja547:61.1":	"अहञ्हि वनं गच्छामि, ",
"ja547:61.2":	"घोरं वाळमिगायुतं; ",
"ja547:61.3":	"संसयो जीवितं मय्हं, ",
"ja547:61.4":	"एककस्स ब्रहावने”। ",
"ja547:62.1":	"तमब्रवि राजपुत्ती, ",
"ja547:62.2":	"मद्दी सब्बङ्गसोभना; ",
"ja547:62.3":	"“अभुम्मे कथं नु भणसि, ",
"ja547:62.4":	"पापकं वत भाससि। ",
"ja547:63.1":	"नेस धम्मो महाराज, ",
"ja547:63.2":	"यं त्वं गच्छेय्य एकको; ",
"ja547:63.3":	"अहम्पि तेन गच्छामि, ",
"ja547:63.4":	"येन गच्छसि खत्तिय। ",
"ja547:64.1":	"मरणं वा तया सद्धिं, ",
"ja547:64.2":	"जीवितं वा तया विना; ",
"ja547:64.3":	"तदेव मरणं सेय्यो, ",
"ja547:64.4":	"यञ्चे जीवे तया विना। ",
"ja547:65.1":	"अग्गिं उज्जालयित्वान, ",
"ja547:65.2":	"एकजालसमाहितं; ",
"ja547:65.3":	"तत्थ मे मरणं सेय्यो, ",
"ja547:65.4":	"यञ्चे जीवे तया विना। ",
"ja547:66.1":	"यथा आरञ्ञकं नागं, ",
"ja547:66.2":	"दन्तिं अन्वेति हत्थिनी; ",
"ja547:66.3":	"जेस्सन्तं गिरिदुग्गेसु, ",
"ja547:66.4":	"समेसु विसमेसु च। ",
"ja547:67.1":	"एवं तं अनुगच्छामि, ",
"ja547:67.2":	"पुत्ते आदाय पच्छतो; ",
"ja547:67.3":	"सुभरा ते भविस्सामि, ",
"ja547:67.4":	"न ते हेस्सामि दुब्भरा। ",
"ja547:68.1":	"इमे कुमारे पस्सन्तो, ",
"ja547:68.2":	"मञ्जुके पियभाणिने; ",
"ja547:68.3":	"आसीने वनगुम्बस्मिं, ",
"ja547:68.4":	"न रज्जस्स सरिस्ससि। ",
"ja547:69.1":	"इमे कुमारे पस्सन्तो, ",
"ja547:69.2":	"मञ्जुके पियभाणिने; ",
"ja547:69.3":	"कीळन्ते वनगुम्बस्मिं, ",
"ja547:69.4":	"न रज्जस्स सरिस्ससि। ",
"ja547:70.1":	"इमे कुमारे पस्सन्तो, ",
"ja547:70.2":	"मञ्जुके पियभाणिने; ",
"ja547:70.3":	"अस्समे रमणीयम्हि, ",
"ja547:70.4":	"न रज्जस्स सरिस्ससि। ",
"ja547:71.1":	"इमे कुमारे पस्सन्तो, ",
"ja547:71.2":	"मञ्जुके पियभाणिने; ",
"ja547:71.3":	"कीळन्ते अस्समे रम्मे, ",
"ja547:71.4":	"न रज्जस्स सरिस्ससि। ",
"ja547:72.1":	"इमे कुमारे पस्सन्तो, ",
"ja547:72.2":	"मालधारी अलङ्कते; ",
"ja547:72.3":	"अस्समे रमणीयम्हि, ",
"ja547:72.4":	"न रज्जस्स सरिस्ससि। ",
"ja547:73.1":	"इमे कुमारे पस्सन्तो, ",
"ja547:73.2":	"मालधारी अलङ्कते; ",
"ja547:73.3":	"कीळन्ते अस्समे रम्मे, ",
"ja547:73.4":	"न रज्जस्स सरिस्ससि। ",
"ja547:74.1":	"यदा दक्खिसि नच्चन्ते, ",
"ja547:74.2":	"कुमारे मालधारिने; ",
"ja547:74.3":	"अस्समे रमणीयम्हि, ",
"ja547:74.4":	"न रज्जस्स सरिस्ससि। ",
"ja547:75.1":	"यदा दक्खिसि नच्चन्ते, ",
"ja547:75.2":	"कुमारे मालधारिने; ",
"ja547:75.3":	"कीळन्ते अस्समे रम्मे, ",
"ja547:75.4":	"न रज्जस्स सरिस्ससि। ",
"ja547:76.1":	"यदा दक्खिसि मातङ्गं, ",
"ja547:76.2":	"कुञ्जरं सट्ठिहायनं; ",
"ja547:76.3":	"एकं अरञ्ञे चरन्तं, ",
"ja547:76.4":	"न रज्जस्स सरिस्ससि। ",
"ja547:77.1":	"यदा दक्खिसि मातङ्गं, ",
"ja547:77.2":	"कुञ्जरं सट्ठिहायनं; ",
"ja547:77.3":	"सायं पातो विचरन्तं, ",
"ja547:77.4":	"न रज्जस्स सरिस्ससि। ",
"ja547:78.1":	"यदा करेणुसङ्घस्स, ",
"ja547:78.2":	"यूथस्स पुरतो वजं; ",
"ja547:78.3":	"कोञ्चं काहति मातङ्गो, ",
"ja547:78.4":	"कुञ्जरो सट्ठिहायनो; ",
"ja547:78.5":	"तस्स तं नदतो सुत्वा, ",
"ja547:78.6":	"न रज्जस्स सरिस्ससि। ",
"ja547:79.1":	"दुभतो वनविकासे, ",
"ja547:79.2":	"यदा दक्खिसि कामदो; ",
"ja547:79.3":	"वने वाळमिगाकिण्णे, ",
"ja547:79.4":	"न रज्जस्स सरिस्ससि। ",
"ja547:80.1":	"मिगं दिस्वान सायन्हं, ",
"ja547:80.2":	"पञ्चमालिनमागतं; ",
"ja547:80.3":	"किम्पुरिसे च नच्चन्ते, ",
"ja547:80.4":	"न रज्जस्स सरिस्ससि। ",
"ja547:81.1":	"यदा सोस्ससि निग्घोसं, ",
"ja547:81.2":	"सन्दमानाय सिन्धुया; ",
"ja547:81.3":	"गीतं किम्पुरिसानञ्च, ",
"ja547:81.4":	"न रज्जस्स सरिस्ससि। ",
"ja547:82.1":	"यदा सोस्ससि निग्घोसं, ",
"ja547:82.2":	"गिरिगब्भरचारिनो; ",
"ja547:82.3":	"वस्समानस्सुलूकस्स, ",
"ja547:82.4":	"न रज्जस्स सरिस्ससि। ",
"ja547:83.1":	"यदा सीहस्स ब्यग्घस्स, ",
"ja547:83.2":	"खग्गस्स गवयस्स च; ",
"ja547:83.3":	"वने सोस्ससि वाळानं, ",
"ja547:83.4":	"न रज्जस्स सरिस्ससि। ",
"ja547:84.1":	"यदा मोरीहि परिकिण्णं, ",
"ja547:84.2":	"बरिहीनं मत्थकासिनं; ",
"ja547:84.3":	"मोरं दक्खिसि नच्चन्तं, ",
"ja547:84.4":	"न रज्जस्स सरिस्ससि। ",
"ja547:85.1":	"यदा मोरीहि परिकिण्णं, ",
"ja547:85.2":	"अण्डजं चित्रपक्खिनं; ",
"ja547:85.3":	"मोरं दक्खिसि नच्चन्तं, ",
"ja547:85.4":	"न रज्जस्स सरिस्ससि। ",
"ja547:86.1":	"यदा मोरीहि परिकिण्णं, ",
"ja547:86.2":	"नीलगीवं सिखण्डिनं; ",
"ja547:86.3":	"मोरं दक्खिसि नच्चन्तं, ",
"ja547:86.4":	"न रज्जस्स सरिस्ससि। ",
"ja547:87.1":	"यदा दक्खिसि हेमन्ते, ",
"ja547:87.2":	"पुप्फिते धरणीरुहे; ",
"ja547:87.3":	"सुरभिं सम्पवायन्ते, ",
"ja547:87.4":	"न रज्जस्स सरिस्ससि। ",
"ja547:88.1":	"यदा हेमन्तिके मासे, ",
"ja547:88.2":	"हरितं दक्खिसि मेदनिं; ",
"ja547:88.3":	"इन्दगोपकसञ्छन्नं, ",
"ja547:88.4":	"न रज्जस्स सरिस्ससि। ",
"ja547:89.1":	"यदा दक्खिसि हेमन्ते, ",
"ja547:89.2":	"पुप्फिते धरणीरुहे; ",
"ja547:89.3":	"कुटजं बिम्बजालञ्च, ",
"ja547:89.4":	"पुप्फितं लोद्दपद्मकं; ",
"ja547:89.5":	"सुरभिं सम्पवायन्ते, ",
"ja547:89.6":	"न रज्जस्स सरिस्ससि। ",
"ja547:90.1":	"यदा हेमन्तिके मासे, ",
"ja547:90.2":	"वनं दक्खिसि पुप्फितं; ",
"ja547:90.3":	"ओपुप्फानि च पद्मानि, ",
"ja547:90.4":	"न रज्जस्स सरिस्ससि”। ",
"ja547:91.1":	"हेमवन्तं नाम। ",
"ja547:92.0":	"३। दानकण्ड ",
"ja547:92.1":	"तेसं लालप्पितं सुत्वा, ",
"ja547:92.2":	"पुत्तस्स सुणिसाय च; ",
"ja547:92.3":	"कलुनं परिदेवेसि, ",
"ja547:92.4":	"राजपुत्ती यसस्सिनी। ",
"ja547:93.1":	"“सेय्यो विसं मे खायितं, ",
"ja547:93.2":	"पपाता पपतेय्यहं; ",
"ja547:93.3":	"रज्जुया बज्झ मिय्याहं, ",
"ja547:93.4":	"कस्मा वेस्सन्तरं पुत्तं; ",
"ja547:93.5":	"पब्बाजेन्ति अदूसकं। ",
"ja547:94.1":	"अज्झायकं दानपतिं, ",
"ja547:94.2":	"याचयोगं अमच्छरिं; ",
"ja547:94.3":	"पूजितं पटिराजूहि, ",
"ja547:94.4":	"कित्तिमन्तं यसस्सिनं; ",
"ja547:94.5":	"कस्मा वेस्सन्तरं पुत्तं, ",
"ja547:94.6":	"पब्बाजेन्ति अदूसकं। ",
"ja547:95.1":	"मातापेत्तिभरं जन्तुं, ",
"ja547:95.2":	"कुले जेट्ठापचायिकं; ",
"ja547:95.3":	"कस्मा वेस्सन्तरं पुत्तं, ",
"ja547:95.4":	"पब्बाजेन्ति अदूसकं। ",
"ja547:96.1":	"रञ्ञो हितं देविहितं, ",
"ja547:96.2":	"ञातीनं सखिनं हितं; ",
"ja547:96.3":	"हितं सब्बस्स रट्ठस्स, ",
"ja547:96.4":	"कस्मा वेस्सन्तरं पुत्तं; ",
"ja547:96.5":	"पब्बाजेन्ति अदूसकं। ",
"ja547:97.1":	"मधूनिव पलातानि, ",
"ja547:97.2":	"अम्बाव पतिता छमा; ",
"ja547:97.3":	"एवं हेस्सति ते रट्ठं, ",
"ja547:97.4":	"पब्बाजेन्ति अदूसकं। ",
"ja547:98.1":	"हंसो निखीणपत्तोव, ",
"ja547:98.2":	"पल्ललस्मिं अनूदके; ",
"ja547:98.3":	"अपविद्धो अमच्चेहि, ",
"ja547:98.4":	"एको राजा विहिय्यसि। ",
"ja547:99.1":	"तं तं ब्रूमि महाराज, ",
"ja547:99.2":	"अत्थो ते मा उपच्चगा; ",
"ja547:99.3":	"मा नं सिवीनं वचना, ",
"ja547:99.4":	"पब्बाजेसि अदूसकं”। ",
"ja547:100.1":	"“धम्मस्सापचितिं कुम्मि, ",
"ja547:100.2":	"सिवीनं विनयं धजं; ",
"ja547:100.3":	"पब्बाजेमि सकं पुत्तं, ",
"ja547:100.4":	"पाणा पियतरो हि मे”। ",
"ja547:101.1":	"“यस्स पुब्बे धजग्गानि, ",
"ja547:101.2":	"कणिकाराव पुप्फिता; ",
"ja547:101.3":	"यायन्तमनुयायन्ति, ",
"ja547:101.4":	"स्वज्जेकोव गमिस्सति। ",
"ja547:102.1":	"यस्स पुब्बे धजग्गानि, ",
"ja547:102.2":	"कणिकारवनानिव; ",
"ja547:102.3":	"यायन्तमनुयायन्ति, ",
"ja547:102.4":	"स्वज्जेकोव गमिस्सति। ",
"ja547:103.1":	"यस्स पुब्बे अनीकानि, ",
"ja547:103.2":	"कणिकाराव पुप्फिता; ",
"ja547:103.3":	"यायन्तमनुयायन्ति, ",
"ja547:103.4":	"स्वज्जेकोव गमिस्सति। ",
"ja547:104.1":	"यस्स पुब्बे अनीकानि, ",
"ja547:104.2":	"कणिकारवनानिव; ",
"ja547:104.3":	"यायन्तमनुयायन्ति, ",
"ja547:104.4":	"स्वज्जेकोव गमिस्सति। ",
"ja547:105.1":	"इन्दगोपकवण्णाभा, ",
"ja547:105.2":	"गन्धारा पण्डुकम्बला; ",
"ja547:105.3":	"यायन्तमनुयायन्ति, ",
"ja547:105.4":	"स्वज्जेकोव गमिस्सति। ",
"ja547:106.1":	"यो पुब्बे हत्थिना याति, ",
"ja547:106.2":	"सिविकाय रथेन च; ",
"ja547:106.3":	"स्वज्ज वेस्सन्तरो राजा, ",
"ja547:106.4":	"कथं गच्छति पत्तिको। ",
"ja547:107.1":	"कथं चन्दनलित्तङ्गो, ",
"ja547:107.2":	"नच्चगीतप्पबोधनो; ",
"ja547:107.3":	"खुराजिनं फरसुञ्च, ",
"ja547:107.4":	"खारिकाजञ्च हाहिति। ",
"ja547:108.1":	"कस्मा नाभिहरिस्सन्ति, ",
"ja547:108.2":	"कासावा अजिनानि च; ",
"ja547:108.3":	"पविसन्तं ब्रहारञ्ञं, ",
"ja547:108.4":	"कस्मा चीरं न बज्झरे। ",
"ja547:109.1":	"कथं नु चीरं धारेन्ति, ",
"ja547:109.2":	"राजपब्बजिता जना; ",
"ja547:109.3":	"कथं कुसमयं चीरं, ",
"ja547:109.4":	"मद्दी परिदहिस्सति। ",
"ja547:110.1":	"कासियानि च धारेत्वा, ",
"ja547:110.2":	"खोमकोटुम्बरानि च; ",
"ja547:110.3":	"कुसचीरानि धारेन्ती, ",
"ja547:110.4":	"कथं मद्दी करिस्सति। ",
"ja547:111.1":	"वय्हाहि परियायित्वा, ",
"ja547:111.2":	"सिविकाय रथेन च; ",
"ja547:111.3":	"सा कथज्ज अनुज्झङ्गी, ",
"ja547:111.4":	"पथं गच्छति पत्तिका। ",
"ja547:112.1":	"यस्सा मुदुतला हत्था, ",
"ja547:112.2":	"चरणा च सुखेधिता; ",
"ja547:112.3":	"सा कथज्ज अनुज्झङ्गी, ",
"ja547:112.4":	"पथं गच्छति पत्तिका। ",
"ja547:113.1":	"यस्सा मुदुतला पादा, ",
"ja547:113.2":	"चरणा च सुखेधिता; ",
"ja547:113.3":	"पादुकाहि सुवण्णाहि, ",
"ja547:113.4":	"पीळमानाव गच्छति; ",
"ja547:113.5":	"सा कथज्ज अनुज्झङ्गी, ",
"ja547:113.6":	"पथं गच्छति पत्तिका। ",
"ja547:114.1":	"यास्सु इत्थिसहस्सानं, ",
"ja547:114.2":	"पुरतो गच्छति मालिनी; ",
"ja547:114.3":	"सा कथज्ज अनुज्झङ्गी, ",
"ja547:114.4":	"वनं गच्छति एकिका। ",
"ja547:115.1":	"यास्सु सिवाय सुत्वान, ",
"ja547:115.2":	"मुहुं उत्तसते पुरे; ",
"ja547:115.3":	"सा कथज्ज अनुज्झङ्गी, ",
"ja547:115.4":	"वनं गच्छति भीरुका। ",
"ja547:116.1":	"यास्सु इन्दसगोत्तस्स, ",
"ja547:116.2":	"उलूकस्स पवस्सतो; ",
"ja547:116.3":	"सुत्वान नदतो भीता, ",
"ja547:116.4":	"वारुणीव पवेधति; ",
"ja547:116.5":	"सा कथज्ज अनुज्झङ्गी, ",
"ja547:116.6":	"वनं गच्छति भीरुका। ",
"ja547:117.1":	"सकुणी हतपुत्ताव, ",
"ja547:117.2":	"सुञ्ञं दिस्वा कुलावकं; ",
"ja547:117.3":	"चिरं दुक्खेन झायिस्सं, ",
"ja547:117.4":	"सुञ्ञं आगम्मिमं पुरं। ",
"ja547:118.1":	"सकुणी हतपुत्ताव, ",
"ja547:118.2":	"सुञ्ञं दिस्वा कुलावकं; ",
"ja547:118.3":	"किसा पण्डु भविस्सामि, ",
"ja547:118.4":	"पिये पुत्ते अपस्सती। ",
"ja547:119.1":	"सकुणी हतपुत्ताव, ",
"ja547:119.2":	"सुञ्ञं दिस्वा कुलावकं; ",
"ja547:119.3":	"तेन तेन पधाविस्सं, ",
"ja547:119.4":	"पिये पुत्ते अपस्सती। ",
"ja547:120.1":	"कुररी हतछापाव, ",
"ja547:120.2":	"सुञ्ञं दिस्वा कुलावकं; ",
"ja547:120.3":	"चिरं दुक्खेन झायिस्सं, ",
"ja547:120.4":	"सुञ्ञं आगम्मिमं पुरं। ",
"ja547:121.1":	"कुररी हतछापाव, ",
"ja547:121.2":	"सुञ्ञं दिस्वा कुलावकं; ",
"ja547:121.3":	"किसा पण्डु भविस्सामि, ",
"ja547:121.4":	"पिये पुत्ते अपस्सती। ",
"ja547:122.1":	"कुररी हतछापाव, ",
"ja547:122.2":	"सुञ्ञं दिस्वा कुलावकं; ",
"ja547:122.3":	"तेन तेन पधाविस्सं, ",
"ja547:122.4":	"पिये पुत्ते अपस्सती। ",
"ja547:123.1":	"सा नून चक्कवाकीव, ",
"ja547:123.2":	"पल्ललस्मिं अनूदके; ",
"ja547:123.3":	"चिरं दुक्खेन झायिस्सं, ",
"ja547:123.4":	"सुञ्ञं आगम्मिमं पुरं। ",
"ja547:124.1":	"सा नून चक्कवाकीव, ",
"ja547:124.2":	"पल्ललस्मिं अनूदके; ",
"ja547:124.3":	"किसा पण्डु भविस्सामि, ",
"ja547:124.4":	"पिये पुत्ते अपस्सती। ",
"ja547:125.1":	"सा नून चक्कवाकीव, ",
"ja547:125.2":	"पल्ललस्मिं अनूदके; ",
"ja547:125.3":	"तेन तेन पधाविस्सं, ",
"ja547:125.4":	"पिये पुत्ते अपस्सती। ",
"ja547:126.1":	"एवं मे विलपन्तिया, ",
"ja547:126.2":	"राजा पुत्तं अदूसकं; ",
"ja547:126.3":	"पब्बाजेसि वनं रट्ठा, ",
"ja547:126.4":	"मञ्ञे हिस्सामि जीवितं”। ",
"ja547:127.1":	"तस्सा लालप्पितं सुत्वा, ",
"ja547:127.2":	"सब्बा अन्तेपुरे बहू; ",
"ja547:127.3":	"बाहा पग्गय्ह पक्कन्दुं, ",
"ja547:127.4":	"सिविकञ्ञा समागता। ",
"ja547:128.1":	"सालाव सम्पमथिता, ",
"ja547:128.2":	"मालुतेन पमद्दिता; ",
"ja547:128.3":	"सेन्ति पुत्ता च दारा च, ",
"ja547:128.4":	"वेस्सन्तरनिवेसने। ",
"ja547:129.1":	"ओरोधा च कुमारा च, ",
"ja547:129.2":	"वेसियाना च ब्राह्मणा; ",
"ja547:129.3":	"बाहा पग्गय्ह पक्कन्दुं, ",
"ja547:129.4":	"वेस्सन्तरनिवेसने। ",
"ja547:130.1":	"हत्थारोहा अनीकट्ठा, ",
"ja547:130.2":	"रथिका पत्तिकारका; ",
"ja547:130.3":	"बाहा पग्गय्ह पक्कन्दुं, ",
"ja547:130.4":	"वेस्सन्तरनिवेसने। ",
"ja547:131.1":	"ततो रत्या विवसाने, ",
"ja547:131.2":	"सूरियस्सुग्गमनं पति; ",
"ja547:131.3":	"अथ वेस्सन्तरो राजा, ",
"ja547:131.4":	"दानं दातुं उपागमि। ",
"ja547:132.1":	"“वत्थानि वत्थकामानं, ",
"ja547:132.2":	"सोण्डानं देथ वारुणिं; ",
"ja547:132.3":	"भोजनं भोजनत्थीनं, ",
"ja547:132.4":	"सम्मदेव पवेच्छथ। ",
"ja547:133.1":	"मा च कञ्चि वनिब्बके, ",
"ja547:133.2":	"हेठयित्थ इधागते; ",
"ja547:133.3":	"तप्पेथ अन्नपानेन, ",
"ja547:133.4":	"गच्छन्तु पटिपूजिता”। ",
"ja547:134.1":	"अथेत्थ वत्तती सद्दो, ",
"ja547:134.2":	"तुमुलो भेरवो महा; ",
"ja547:134.3":	"“दानेन तं नीहरन्ति, ",
"ja547:134.4":	"पुन दानं अदा तुवं”। ",
"ja547:135.1":	"ते सु मत्ता किलन्ताव, ",
"ja547:135.2":	"सम्पतन्ति वनिब्बका; ",
"ja547:135.3":	"निक्खमन्ते महाराजे, ",
"ja547:135.4":	"सिवीनं रट्ठवड्ढने। ",
"ja547:136.1":	"“अच्छेच्छुं वत भो रुक्खं, ",
"ja547:136.2":	"नानाफलधरं दुमं; ",
"ja547:136.3":	"यथा वेस्सन्तरं रट्ठा, ",
"ja547:136.4":	"पब्बाजेन्ति अदूसकं। ",
"ja547:137.1":	"अच्छेच्छुं वत भो रुक्खं, ",
"ja547:137.2":	"सब्बकामददं दुमं; ",
"ja547:137.3":	"यथा वेस्सन्तरं रट्ठा, ",
"ja547:137.4":	"पब्बाजेन्ति अदूसकं। ",
"ja547:138.1":	"अच्छेच्छुं वत भो रुक्खं, ",
"ja547:138.2":	"सब्बकामरसाहरं; ",
"ja547:138.3":	"यथा वेस्सन्तरं रट्ठा, ",
"ja547:138.4":	"पब्बाजेन्ति अदूसकं”। ",
"ja547:139.1":	"ये वुड्ढा ये च दहरा, ",
"ja547:139.2":	"ये च मज्झिमपोरिसा; ",
"ja547:139.3":	"बाहा पग्गय्ह पक्कन्दुं, ",
"ja547:139.4":	"निक्खमन्ते महाराजे; ",
"ja547:139.5":	"सिवीनं रट्ठवड्ढने। ",
"ja547:140.1":	"अतियक्खा वस्सवरा, ",
"ja547:140.2":	"इत्थागारा च राजिनो; ",
"ja547:140.3":	"बाहा पग्गय्ह पक्कन्दुं, ",
"ja547:140.4":	"निक्खमन्ते महाराजे; ",
"ja547:140.5":	"सिवीनं रट्ठवड्ढने। ",
"ja547:141.1":	"थियोपि तत्थ पक्कन्दुं, ",
"ja547:141.2":	"या तम्हि नगरे अहु; ",
"ja547:141.3":	"निक्खमन्ते महाराजे, ",
"ja547:141.4":	"सिवीनं रट्ठवड्ढने। ",
"ja547:142.1":	"ये ब्राह्मणा ये च समणा, ",
"ja547:142.2":	"अञ्ञे वापि वनिब्बका; ",
"ja547:142.3":	"बाहा पग्गय्ह पक्कन्दुं, ",
"ja547:142.4":	"“अधम्मो किर भो इति। ",
"ja547:143.1":	"यथा वेस्सन्तरो राजा, ",
"ja547:143.2":	"यजमानो सके पुरे; ",
"ja547:143.3":	"सिवीनं वचनत्थेन, ",
"ja547:143.4":	"सम्हा रट्ठा निरज्जति”। ",
"ja547:144.1":	"सत्त हत्थिसते दत्वा, ",
"ja547:144.2":	"सब्बालङ्कारभूसिते; ",
"ja547:144.3":	"सुवण्णकच्छे मातङ्गे, ",
"ja547:144.4":	"हेमकप्पनवाससे। ",
"ja547:145.1":	"आरूळ्हे गामणीयेहि, ",
"ja547:145.2":	"तोमरङ्कुसपाणिभि; ",
"ja547:145.3":	"एस वेस्सन्तरो राजा, ",
"ja547:145.4":	"सम्हा रट्ठा निरज्जति। ",
"ja547:146.1":	"सत्त अस्ससते दत्वा, ",
"ja547:146.2":	"सब्बालङ्कारभूसिते; ",
"ja547:146.3":	"आजानीयेव जातिया, ",
"ja547:146.4":	"सिन्धवे सीघवाहने। ",
"ja547:147.1":	"आरूळ्हे गामणीयेहि, ",
"ja547:147.2":	"इल्लियाचापधारिभि; ",
"ja547:147.3":	"एस वेस्सन्तरो राजा, ",
"ja547:147.4":	"सम्हा रट्ठा निरज्जति। ",
"ja547:148.1":	"सत्त रथसते दत्वा, ",
"ja547:148.2":	"सन्नद्धे उस्सितद्धजे; ",
"ja547:148.3":	"दीपे अथोपि वेयग्घे, ",
"ja547:148.4":	"सब्बालङ्कारभूसिते। ",
"ja547:149.1":	"आरूळ्हे गामणीयेहि, ",
"ja547:149.2":	"चापहत्थेहि वम्मिभि; ",
"ja547:149.3":	"एस वेस्सन्तरो राजा, ",
"ja547:149.4":	"सम्हा रट्ठा निरज्जति। ",
"ja547:150.1":	"सत्त इत्थिसते दत्वा, ",
"ja547:150.2":	"एकमेका रथे ठिता; ",
"ja547:150.3":	"सन्नद्धा निक्खरज्जूहि, ",
"ja547:150.4":	"सुवण्णेहि अलङ्कता। ",
"ja547:151.1":	"पीतालङ्कारा पीतवसना, ",
"ja547:151.2":	"पीताभरणभूसिता; ",
"ja547:151.3":	"अळारपम्हा हसुला, ",
"ja547:151.4":	"सुसञ्ञा तनुमज्झिमा; ",
"ja547:151.5":	"एस वेस्सन्तरो राजा, ",
"ja547:151.6":	"सम्हा रट्ठा निरज्जति। ",
"ja547:152.1":	"सत्त धेनुसते दत्वा, ",
"ja547:152.2":	"सब्बा कंसुपधारणा; ",
"ja547:152.3":	"एस वेस्सन्तरो राजा, ",
"ja547:152.4":	"सम्हा रट्ठा निरज्जति। ",
"ja547:153.1":	"सत्त दासिसते दत्वा, ",
"ja547:153.2":	"सत्त दाससतानि च; ",
"ja547:153.3":	"एस वेस्सन्तरो राजा, ",
"ja547:153.4":	"सम्हा रट्ठा निरज्जति। ",
"ja547:154.1":	"हत्थी अस्सरथे दत्वा, ",
"ja547:154.2":	"नारियो च अलङ्कता; ",
"ja547:154.3":	"एस वेस्सन्तरो राजा, ",
"ja547:154.4":	"सम्हा रट्ठा निरज्जति। ",
"ja547:155.1":	"तदासि यं भिंसनकं, ",
"ja547:155.2":	"तदासि लोमहंसनं; ",
"ja547:155.3":	"महादाने पदिन्नम्हि, ",
"ja547:155.4":	"मेदनी सम्पकम्पथ। ",
"ja547:156.1":	"तदासि यं भिंसनकं, ",
"ja547:156.2":	"तदासि लोमहंसनं; ",
"ja547:156.3":	"यं पञ्जलिकतो राजा, ",
"ja547:156.4":	"सम्हा रट्ठा निरज्जति। ",
"ja547:157.1":	"अथेत्थ वत्तती सद्दो, ",
"ja547:157.2":	"तुमुलो भेरवो महा; ",
"ja547:157.3":	"दानेन तं नीहरन्ति, ",
"ja547:157.4":	"पुन दानं अदा तुवं। ",
"ja547:158.1":	"ते सु मत्ता किलन्ताव, ",
"ja547:158.2":	"सम्पतन्ति वनिब्बका; ",
"ja547:158.3":	"निक्खमन्ते महाराजे, ",
"ja547:158.4":	"सिवीनं रट्ठवड्ढने। ",
"ja547:159.1":	"आमन्तयित्थ राजानं, ",
"ja547:159.2":	"सञ्जयं धम्मिनं वरं; ",
"ja547:159.3":	"“अवरुद्धसि मं देव, ",
"ja547:159.4":	"वङ्कं गच्छामि पब्बतं। ",
"ja547:160.1":	"ये हि केचि महाराज, ",
"ja547:160.2":	"भूता ये च भविस्सरे; ",
"ja547:160.3":	"अतित्तायेव कामेहि, ",
"ja547:160.4":	"गच्छन्ति यमसाधनं। ",
"ja547:161.1":	"स्वाहं सके अभिस्ससिं, ",
"ja547:161.2":	"यजमानो सके पुरे; ",
"ja547:161.3":	"सिवीनं वचनत्थेन, ",
"ja547:161.4":	"सम्हा रट्ठा निरज्जहं। ",
"ja547:162.1":	"अघं तं पटिसेविस्सं, ",
"ja547:162.2":	"वने वाळमिगाकिण्णे; ",
"ja547:162.3":	"खग्गदीपिनिसेविते, ",
"ja547:162.4":	"अहं पुञ्ञानि करोमि; ",
"ja547:162.5":	"तुम्हे पङ्कम्हि सीदथ। ",
"ja547:163.1":	"अनुजानाहि मं अम्म, ",
"ja547:163.2":	"पब्बज्जा मम रुच्चति; ",
"ja547:163.3":	"स्वाहं सके अभिस्ससिं, ",
"ja547:163.4":	"यजमानो सके पुरे; ",
"ja547:163.5":	"सिवीनं वचनत्थेन, ",
"ja547:163.6":	"सम्हा रट्ठा निरज्जहं। ",
"ja547:164.1":	"अघं तं पटिसेविस्सं, ",
"ja547:164.2":	"वने वाळमिगाकिण्णे; ",
"ja547:164.3":	"खग्गदीपिनिसेविते, ",
"ja547:164.4":	"अहं पुञ्ञानि करोमि; ",
"ja547:164.5":	"तुम्हे पङ्कम्हि सीदथ”। ",
"ja547:165.1":	"“अनुजानामि तं पुत्त, ",
"ja547:165.2":	"पब्बज्जा ते समिज्झतु; ",
"ja547:165.3":	"अयञ्च मद्दी कल्याणी, ",
"ja547:165.4":	"सुसञ्ञा तनुमज्झिमा; ",
"ja547:165.5":	"अच्छतं सह पुत्तेहि, ",
"ja547:165.6":	"किं अरञ्ञे करिस्सति”। ",
"ja547:166.1":	"“नाहं अकामा दासिम्पि, ",
"ja547:166.2":	"अरञ्ञं नेतुमुस्सहे; ",
"ja547:166.3":	"सचे इच्छति अन्वेतु, ",
"ja547:166.4":	"सचे निच्छति अच्छतु”। ",
"ja547:167.1":	"ततो सुण्हं महाराजा, ",
"ja547:167.2":	"याचितुं पटिपज्जथ; ",
"ja547:167.3":	"“मा चन्दनसमाचारे, ",
"ja547:167.4":	"रजोजल्लं अधारयि। ",
"ja547:168.1":	"मा कासियानि धारेत्वा, ",
"ja547:168.2":	"कुसचीरं अधारयि; ",
"ja547:168.3":	"दुक्खो वासो अरञ्ञस्मिं, ",
"ja547:168.4":	"मा हि त्वं लक्खणे गमि”। ",
"ja547:169.1":	"तमब्रवि राजपुत्ती, ",
"ja547:169.2":	"मद्दी सब्बङ्गसोभना; ",
"ja547:169.3":	"“नाहं तं सुखमिच्छेय्यं, ",
"ja547:169.4":	"यं मे वेस्सन्तरं विना”। ",
"ja547:170.1":	"तमब्रवि महाराजा, ",
"ja547:170.2":	"सिवीनं रट्ठवड्ढनो; ",
"ja547:170.3":	"“इङ्घ मद्दि निसामेहि, ",
"ja547:170.4":	"वने ये होन्ति दुस्सहा। ",
"ja547:171.1":	"बहू कीटा पटङ्गा च, ",
"ja547:171.2":	"मकसा मधुमक्खिका; ",
"ja547:171.3":	"तेपि तं तत्थ हिंसेय्युं, ",
"ja547:171.4":	"तं ते दुक्खतरं सिया। ",
"ja547:172.1":	"अपरे पस्स सन्तापे, ",
"ja547:172.2":	"नदीनुपनिसेविते; ",
"ja547:172.3":	"सप्पा अजगरा नाम, ",
"ja547:172.4":	"अविसा ते महब्बला। ",
"ja547:173.1":	"ते मनुस्सं मिगं वापि, ",
"ja547:173.2":	"अपि मासन्नमागतं; ",
"ja547:173.3":	"परिक्खिपित्वा भोगेहि, ",
"ja547:173.4":	"वसमानेन्ति अत्तनो। ",
"ja547:174.1":	"अञ्ञेपि कण्हजटिनो, ",
"ja547:174.2":	"अच्छा नाम अघम्मिगा; ",
"ja547:174.3":	"न तेहि पुरिसो दिट्ठो, ",
"ja547:174.4":	"रुक्खमारुय्ह मुच्चति। ",
"ja547:175.1":	"सङ्घट्टयन्ता सिङ्गानि, ",
"ja547:175.2":	"तिक्खग्गातिप्पहारिनो; ",
"ja547:175.3":	"महिंसा विचरन्तेत्थ, ",
"ja547:175.4":	"नदिं सोतुम्बरं पति। ",
"ja547:176.1":	"दिस्वा मिगानं यूथानं, ",
"ja547:176.2":	"गवं सञ्चरतं वने; ",
"ja547:176.3":	"धेनुव वच्छगिद्धाव, ",
"ja547:176.4":	"कथं मद्दि करिस्ससि। ",
"ja547:177.1":	"दिस्वा सम्पतिते घोरे, ",
"ja547:177.2":	"दुमग्गेसु प्लवङ्गमे; ",
"ja547:177.3":	"अखेत्तञ्ञाय ते मद्दि, ",
"ja547:177.4":	"भविस्सते महब्भयं। ",
"ja547:178.1":	"या त्वं सिवाय सुत्वान, ",
"ja547:178.2":	"मुहुं उत्तसयी पुरे; ",
"ja547:178.3":	"सा त्वं वङ्कमनुप्पत्ता, ",
"ja547:178.4":	"कथं मद्दि करिस्ससि। ",
"ja547:179.1":	"ठिते मज्झन्हिके काले, ",
"ja547:179.2":	"सन्निसिन्नेसु पक्खिसु; ",
"ja547:179.3":	"सणतेव ब्रहारञ्ञं, ",
"ja547:179.4":	"तत्थ किं गन्तुमिच्छसि”। ",
"ja547:180.1":	"तमब्रवि राजपुत्ती, ",
"ja547:180.2":	"मद्दी सब्बङ्गसोभना; ",
"ja547:180.3":	"“यानि एतानि अक्खासि, ",
"ja547:180.4":	"वने पटिभयानि मे; ",
"ja547:180.5":	"सब्बानि अभिसम्भोस्सं, ",
"ja547:180.6":	"गच्छञ्ञेव रथेसभ। ",
"ja547:181.1":	"कासं कुसं पोटकिलं, ",
"ja547:181.2":	"उसिरं मुञ्जपब्बजं; ",
"ja547:181.3":	"उरसा पनुदहिस्सामि, ",
"ja547:181.4":	"नस्स हेस्सामि दुन्नया। ",
"ja547:182.1":	"बहूहि वत चरियाहि, ",
"ja547:182.2":	"कुमारी विन्दते पतिं; ",
"ja547:182.3":	"उदरस्सुपरोधेन, ",
"ja547:182.4":	"गोहनुवेठनेन च। ",
"ja547:183.1":	"अग्गिस्स पारिचरियाय, ",
"ja547:183.2":	"उदकुम्मुज्जनेन च; ",
"ja547:183.3":	"वेधब्यं कटुकं लोके, ",
"ja547:183.4":	"गच्छञ्ञेव रथेसभ। ",
"ja547:184.1":	"अपिस्सा होति अप्पत्तो, ",
"ja547:184.2":	"उच्छिट्ठमपि भुञ्जितुं; ",
"ja547:184.3":	"यो नं हत्थे गहेत्वान, ",
"ja547:184.4":	"अकामं परिकड्ढति; ",
"ja547:184.5":	"वेधब्यं कटुकं लोके, ",
"ja547:184.6":	"गच्छञ्ञेव रथेसभ। ",
"ja547:185.1":	"केसग्गहणमुक्खेपा, ",
"ja547:185.2":	"भूम्या च परिसुम्भना; ",
"ja547:185.3":	"दत्वा च नोपक्कमति, ",
"ja547:185.4":	"बहुं दुक्खं अनप्पकं; ",
"ja547:185.5":	"वेधब्यं कटुकं लोके, ",
"ja547:185.6":	"गच्छञ्ञेव रथेसभ। ",
"ja547:186.1":	"सुक्कच्छवी वेधवेरा, ",
"ja547:186.2":	"दत्वा सुभगमानिनो; ",
"ja547:186.3":	"अकामं परिकड्ढन्ति, ",
"ja547:186.4":	"उलूकञ्ञेव वायसा; ",
"ja547:186.5":	"वेधब्यं कटुकं लोके, ",
"ja547:186.6":	"गच्छञ्ञेव रथेसभ। ",
"ja547:187.1":	"अपि ञातिकुले फीते, ",
"ja547:187.2":	"कंसपज्जोतने वसं; ",
"ja547:187.3":	"नेवाभिवाक्यं न लभे, ",
"ja547:187.4":	"भातूहि सखिनीहिपि; ",
"ja547:187.5":	"वेधब्यं कटुकं लोके, ",
"ja547:187.6":	"गच्छञ्ञेव रथेसभ। ",
"ja547:188.1":	"नग्गा नदी अनुदका, ",
"ja547:188.2":	"नग्गं रट्ठं अराजकं; ",
"ja547:188.3":	"इत्थीपि विधवा नग्गा, ",
"ja547:188.4":	"यस्सापि दस भातरो; ",
"ja547:188.5":	"वेधब्यं कटुकं लोके, ",
"ja547:188.6":	"गच्छञ्ञेव रथेसभ। ",
"ja547:189.1":	"धजो रथस्स पञ्ञाणं, ",
"ja547:189.2":	"धूमो पञ्ञाणमग्गिनो; ",
"ja547:189.3":	"राजा रथस्स पञ्ञाणं, ",
"ja547:189.4":	"भत्ता पञ्ञाणमित्थिया; ",
"ja547:189.5":	"वेधब्यं कटुकं लोके, ",
"ja547:189.6":	"गच्छञ्ञेव रथेसभ। ",
"ja547:190.1":	"या दलिद्दी दलिद्दस्स, ",
"ja547:190.2":	"अड्ढा अड्ढस्स कित्तिमा; ",
"ja547:190.3":	"तं वे देवा पसंसन्ति, ",
"ja547:190.4":	"दुक्करञ्हि करोति सा। ",
"ja547:191.1":	"सामिकं अनुबन्धिस्सं, ",
"ja547:191.2":	"सदा कासायवासिनी; ",
"ja547:191.3":	"पथब्यापि अभिज्जन्त्या, ",
"ja547:191.4":	"वेधब्यं कटुकित्थिया। ",
"ja547:192.1":	"अपि सागरपरियन्तं, ",
"ja547:192.2":	"बहुवित्तधरं महिं; ",
"ja547:192.3":	"नानारतनपरिपूरं, ",
"ja547:192.4":	"निच्छे वेस्सन्तरं विना। ",
"ja547:193.1":	"कथं नु तासं हदयं, ",
"ja547:193.2":	"सुखरा वत इत्थियो; ",
"ja547:193.3":	"या सामिके दुक्खितम्हि, ",
"ja547:193.4":	"सुखमिच्छन्ति अत्तनो। ",
"ja547:194.1":	"निक्खमन्ते महाराजे, ",
"ja547:194.2":	"सिवीनं रट्ठवड्ढने; ",
"ja547:194.3":	"तमहं अनुबन्धिस्सं, ",
"ja547:194.4":	"सब्बकामददो हि मे”। ",
"ja547:195.1":	"तमब्रवि महाराजा, ",
"ja547:195.2":	"मद्दिं सब्बङ्गसोभनं; ",
"ja547:195.3":	"“इमे ते दहरा पुत्ता, ",
"ja547:195.4":	"जाली कण्हाजिना चुभो; ",
"ja547:195.5":	"निक्खिप्प लक्खणे गच्छ, ",
"ja547:195.6":	"मयं ते पोसयामसे”। ",
"ja547:196.1":	"तमब्रवि राजपुत्ती, ",
"ja547:196.2":	"मद्दी सब्बङ्गसोभना; ",
"ja547:196.3":	"“पिया मे पुत्तका देव, ",
"ja547:196.4":	"जाली कण्हाजिना चुभो; ",
"ja547:196.5":	"त्यम्हं तत्थ रमेस्सन्ति, ",
"ja547:196.6":	"अरञ्ञे जीवसोकिनं”। ",
"ja547:197.1":	"तमब्रवि महाराजा, ",
"ja547:197.2":	"सिवीनं रट्ठवड्ढनो; ",
"ja547:197.3":	"“सालीनं ओदनं भुत्वा, ",
"ja547:197.4":	"सुचिं मंसूपसेचनं; ",
"ja547:197.5":	"रुक्खफलानि भुञ्जन्ता, ",
"ja547:197.6":	"कथं काहन्ति दारका। ",
"ja547:198.1":	"भुत्वा सतपले कंसे, ",
"ja547:198.2":	"सोवण्णे सतराजिके; ",
"ja547:198.3":	"रुक्खपत्तेसु भुञ्जन्ता, ",
"ja547:198.4":	"कथं काहन्ति दारका। ",
"ja547:199.1":	"कासियानि च धारेत्वा, ",
"ja547:199.2":	"खोमकोटुम्बरानि च; ",
"ja547:199.3":	"कुसचीरानि धारेन्ता, ",
"ja547:199.4":	"कथं काहन्ति दारका। ",
"ja547:200.1":	"वय्हाहि परियायित्वा, ",
"ja547:200.2":	"सिविकाय रथेन च; ",
"ja547:200.3":	"पत्तिका परिधावन्ता, ",
"ja547:200.4":	"कथं काहन्ति दारका। ",
"ja547:201.1":	"कूटागारे सयित्वान, ",
"ja547:201.2":	"निवाते फुसितग्गळे; ",
"ja547:201.3":	"सयन्ता रुक्खमूलस्मिं, ",
"ja547:201.4":	"कथं काहन्ति दारका। ",
"ja547:202.1":	"पल्लङ्केसु सयित्वान, ",
"ja547:202.2":	"गोनके चित्तसन्थते; ",
"ja547:202.3":	"सयन्ता तिणसन्थारे, ",
"ja547:202.4":	"कथं काहन्ति दारका। ",
"ja547:203.1":	"गन्धकेन विलिम्पित्वा, ",
"ja547:203.2":	"अगरुचन्दनेन च; ",
"ja547:203.3":	"रजोजल्लानि धारेन्ता, ",
"ja547:203.4":	"कथं काहन्ति दारका। ",
"ja547:204.1":	"चामरमोरहत्थेहि, ",
"ja547:204.2":	"बीजितङ्गा सुखेधिता; ",
"ja547:204.3":	"फुट्ठा डंसेहि मकसेहि, ",
"ja547:204.4":	"कथं काहन्ति दारका”। ",
"ja547:205.1":	"तमब्रवि राजपुत्ती, ",
"ja547:205.2":	"मद्दी सब्बङ्गसोभना; ",
"ja547:205.3":	"“मा देव परिदेवेसि, ",
"ja547:205.4":	"मा च त्वं विमनो अहु; ",
"ja547:205.5":	"यथा मयं भविस्साम, ",
"ja547:205.6":	"तथा हेस्सन्ति दारका”। ",
"ja547:206.1":	"इदं वत्वान पक्कामि, ",
"ja547:206.2":	"मद्दी सब्बङ्गसोभना; ",
"ja547:206.3":	"सिविमग्गेन अन्वेसि, ",
"ja547:206.4":	"पुत्ते आदाय लक्खणा। ",
"ja547:207.1":	"ततो वेस्सन्तरो राजा, ",
"ja547:207.2":	"दानं दत्वान खत्तियो; ",
"ja547:207.3":	"पितु मातु च वन्दित्वा, ",
"ja547:207.4":	"कत्वा च नं पदक्खिणं। ",
"ja547:208.1":	"चतुवाहिं रथं युत्तं, ",
"ja547:208.2":	"सीघमारुय्ह सन्दनं; ",
"ja547:208.3":	"आदाय पुत्तदारञ्च, ",
"ja547:208.4":	"वङ्कं पायासि पब्बतं। ",
"ja547:209.1":	"ततो वेस्सन्तरो राजा, ",
"ja547:209.2":	"येनासि बहुको जनो; ",
"ja547:209.3":	"“आमन्त खो तं गच्छाम, ",
"ja547:209.4":	"अरोगा होन्तु ञातयो। ",
"ja547:210.1":	"इङ्घ मद्दि निसामेहि, ",
"ja547:210.2":	"रम्मरूपंव दिस्सति; ",
"ja547:210.3":	"आवासं सिविसेट्ठस्स, ",
"ja547:210.4":	"पेत्तिकं भवनं मम”। ",
"ja547:211.1":	"तं ब्राह्मणा अन्वगमुं, ",
"ja547:211.2":	"ते नं अस्से अयाचिसुं; ",
"ja547:211.3":	"याचितो पटिपादेसि, ",
"ja547:211.4":	"चतुन्नं चतुरो हये। ",
"ja547:212.1":	"“इङ्घ मद्दि निसामेहि, ",
"ja547:212.2":	"चित्तरूपंव दिस्सति; ",
"ja547:212.3":	"मिगरोहिच्चवण्णेन, ",
"ja547:212.4":	"दक्खिणस्सा वहन्ति मं”। ",
"ja547:213.1":	"अथेत्थ पञ्चमो आगा, ",
"ja547:213.2":	"सो तं रथमयाचथ; ",
"ja547:213.3":	"तस्स तं याचितोदासि, ",
"ja547:213.4":	"न चस्सुपहतो मनो। ",
"ja547:214.1":	"ततो वेस्सन्तरो राजा, ",
"ja547:214.2":	"ओरोपेत्वा सकं जनं; ",
"ja547:214.3":	"अस्सासयि अस्सरथं, ",
"ja547:214.4":	"ब्राह्मणस्स धनेसिनो। ",
"ja547:215.1":	"“त्वं मद्दि कण्हं गण्हाहि, ",
"ja547:215.2":	"लहु एसा कनिट्ठिका; ",
"ja547:215.3":	"अहं जालिं गहेस्सामि, ",
"ja547:215.4":	"गरुको भातिको हि सो”। ",
"ja547:216.1":	"राजा कुमारमादाय, ",
"ja547:216.2":	"राजपुत्ती च दारिकं; ",
"ja547:216.3":	"सम्मोदमाना पक्कामुं, ",
"ja547:216.4":	"अञ्ञमञ्ञं पियंवदा। ",
"ja547:217.1":	"दानकण्डं नाम। ",
"ja547:218.0":	"४। वनपवेसन ",
"ja547:218.1":	"यदि केचि मनुजा एन्ति, ",
"ja547:218.2":	"अनुमग्गे पटिपथे; ",
"ja547:218.3":	"मग्गं ते पटिपुच्छाम, ",
"ja547:218.4":	"कुहिं वङ्कतपब्बतो। ",
"ja547:219.1":	"ते तत्थ अम्हे पस्सित्वा, ",
"ja547:219.2":	"कलुनं परिदेवयुं; ",
"ja547:219.3":	"दुक्खं ते पटिवेदेन्ति, ",
"ja547:219.4":	"दूरे वङ्कतपब्बतो। ",
"ja547:220.1":	"यदि पस्सन्ति पवने, ",
"ja547:220.2":	"दारका फलिने दुमे; ",
"ja547:220.3":	"तेसं फलानं हेतुम्हि, ",
"ja547:220.4":	"उपरोदन्ति दारका। ",
"ja547:221.1":	"रोदन्ते दारके दिस्वा, ",
"ja547:221.2":	"उब्बिद्धा विपुला दुमा; ",
"ja547:221.3":	"सयमेवोनमित्वान, ",
"ja547:221.4":	"उपगच्छन्ति दारके। ",
"ja547:222.1":	"इदं अच्छेरकं दिस्वा, ",
"ja547:222.2":	"अब्भुतं लोमहंसनं; ",
"ja547:222.3":	"साधुकारं पवत्तेसि, ",
"ja547:222.4":	"मद्दी सब्बङ्गसोभना। ",
"ja547:223.1":	"“अच्छेरं वत लोकस्मिं, ",
"ja547:223.2":	"अब्भुतं लोमहंसनं; ",
"ja547:223.3":	"वेस्सन्तरस्स तेजेन, ",
"ja547:223.4":	"सयमेवोनता दुमा”। ",
"ja547:224.1":	"सङ्खिपिंसु पथं यक्खा, ",
"ja547:224.2":	"अनुकम्पाय दारके; ",
"ja547:224.3":	"निक्खन्तदिवसेनेव, ",
"ja547:224.4":	"चेतरट्ठं उपागमुं। ",
"ja547:225.1":	"ते गन्त्वा दीघमद्धानं, ",
"ja547:225.2":	"चेतरट्ठं उपागमुं; ",
"ja547:225.3":	"इद्धं फीतं जनपदं, ",
"ja547:225.4":	"बहुमंससुरोदनं। ",
"ja547:226.1":	"चेतियो परिवारिंसु, ",
"ja547:226.2":	"दिस्वा लक्खणमागतं; ",
"ja547:226.3":	"“सुखुमाली वत अय्या, ",
"ja547:226.4":	"पत्तिका परिधावति। ",
"ja547:227.1":	"वय्हाहि परियायित्वा, ",
"ja547:227.2":	"सिविकाय रथेन च; ",
"ja547:227.3":	"साज्ज मद्दी अरञ्ञस्मिं, ",
"ja547:227.4":	"पत्तिका परिधावति”। ",
"ja547:228.1":	"तं दिस्वा चेतपामोक्खा, ",
"ja547:228.2":	"रोदमाना उपागमुं; ",
"ja547:228.3":	"“कच्चि नु देव कुसलं, ",
"ja547:228.4":	"कच्चि देव अनामयं; ",
"ja547:228.5":	"कच्चि पिता अरोगो ते, ",
"ja547:228.6":	"सिवीनञ्च अनामयं। ",
"ja547:229.1":	"को ते बलं महाराज, ",
"ja547:229.2":	"को नु ते रथमण्डलं; ",
"ja547:229.3":	"अनस्सको अरथको, ",
"ja547:229.4":	"दीघमद्धानमागतो; ",
"ja547:229.5":	"कच्चामित्तेहि पकतो, ",
"ja547:229.6":	"अनुप्पत्तोसिमं दिसं”। ",
"ja547:230.1":	"“कुसलञ्चेव मे सम्मा, ",
"ja547:230.2":	"अथो सम्मा अनामयं; ",
"ja547:230.3":	"अथो पिता अरोगो मे, ",
"ja547:230.4":	"सिवीनञ्च अनामयं। ",
"ja547:231.1":	"अहञ्हि कुञ्जरं दज्जं, ",
"ja547:231.2":	"ईसादन्तं उरूळ्हवं; ",
"ja547:231.3":	"खेत्तञ्ञुं सब्बयुद्धानं, ",
"ja547:231.4":	"सब्बसेतं गजुत्तमं। ",
"ja547:232.1":	"पण्डुकम्बलसञ्छन्नं, ",
"ja547:232.2":	"पभिन्नं सत्तुमद्दनं; ",
"ja547:232.3":	"दन्तिं सवाळबीजनिं, ",
"ja547:232.4":	"सेतं केलाससादिसं। ",
"ja547:233.1":	"ससेतच्छत्तं सौपाधेय्यं, ",
"ja547:233.2":	"साथब्बनं सहत्थिपं; ",
"ja547:233.3":	"अग्गयानं राजवाहिं, ",
"ja547:233.4":	"ब्राह्मणानं अदासहं। ",
"ja547:234.1":	"तस्मिं मे सिवयो कुद्धा, ",
"ja547:234.2":	"पिता चुपहतोमनो; ",
"ja547:234.3":	"अवरुद्धसि मं राजा, ",
"ja547:234.4":	"वङ्कं गच्छामि पब्बतं; ",
"ja547:234.5":	"ओकासं सम्मा जानाथ, ",
"ja547:234.6":	"वने यत्थ वसामसे”। ",
"ja547:235.1":	"“स्वागतं ते महाराज, ",
"ja547:235.2":	"अथो ते अदुरागतं; ",
"ja547:235.3":	"इस्सरोसि अनुप्पत्तो, ",
"ja547:235.4":	"यं इधत्थि पवेदय। ",
"ja547:236.1":	"साकं भिसं मधुं मंसं, ",
"ja547:236.2":	"सुद्धं सालीनमोदनं; ",
"ja547:236.3":	"परिभुञ्ज महाराज, ",
"ja547:236.4":	"पाहुनो नोसि आगतो”। ",
"ja547:237.1":	"“पटिग्गहितं यं दिन्नं, ",
"ja547:237.2":	"सब्बस्स अग्घियं कतं; ",
"ja547:237.3":	"अवरुद्धसि मं राजा, ",
"ja547:237.4":	"वङ्कं गच्छामि पब्बतं; ",
"ja547:237.5":	"ओकासं सम्मा जानाथ, ",
"ja547:237.6":	"वने यत्थ वसामसे”। ",
"ja547:238.1":	"“इधेव ताव अच्छस्सु, ",
"ja547:238.2":	"चेतरट्ठे रथेसभ; ",
"ja547:238.3":	"याव चेता गमिस्सन्ति, ",
"ja547:238.4":	"रञ्ञो सन्तिक याचितुं। ",
"ja547:239.1":	"निज्झापेतुं महाराजं, ",
"ja547:239.2":	"सिवीनं रट्ठवड्ढनं; ",
"ja547:239.3":	"तं तं चेता पुरक्खत्वा, ",
"ja547:239.4":	"पतीता लद्धपच्चया; ",
"ja547:239.5":	"परिवारेत्वान गच्छन्ति, ",
"ja547:239.6":	"एवं जानाहि खत्तिय”। ",
"ja547:240.1":	"“मा वो रुच्चित्थ गमनं, ",
"ja547:240.2":	"रञ्ञो सन्तिक याचितुं; ",
"ja547:240.3":	"निज्झापेतुं महाराजं, ",
"ja547:240.4":	"राजापि तत्थ निस्सरो। ",
"ja547:241.1":	"अच्चुग्गता हि सिवयो, ",
"ja547:241.2":	"बलग्गा नेगमा च ये; ",
"ja547:241.3":	"ते विधंसेतुमिच्छन्ति, ",
"ja547:241.4":	"राजानं मम कारणा”। ",
"ja547:242.1":	"“सचे एसा पवत्तेत्थ, ",
"ja547:242.2":	"रट्ठस्मिं रट्ठवड्ढन; ",
"ja547:242.3":	"इधेव रज्जं कारेहि, ",
"ja547:242.4":	"चेतेहि परिवारितो। ",
"ja547:243.1":	"इद्धं फीतञ्चिदं रट्ठं, ",
"ja547:243.2":	"इद्धो जनपदो महा; ",
"ja547:243.3":	"मतिं करोहि त्वं देव, ",
"ja547:243.4":	"रज्जस्स मनुसासितुं”। ",
"ja547:244.1":	"“न मे छन्दो मति अत्थि, ",
"ja547:244.2":	"रज्जस्स अनुसासितुं; ",
"ja547:244.3":	"पब्बाजितस्स रट्ठस्मा, ",
"ja547:244.4":	"चेतपुत्ता सुणाथ मे। ",
"ja547:245.1":	"अतुट्ठा सिवयो आसुं, ",
"ja547:245.2":	"बलग्गा नेगमा च ये; ",
"ja547:245.3":	"पब्बाजितस्स रट्ठस्मा, ",
"ja547:245.4":	"चेता रज्जेभिसेचयुं। ",
"ja547:246.1":	"असम्मोदियम्पि वो अस्स, ",
"ja547:246.2":	"अच्चन्तं मम कारणा; ",
"ja547:246.3":	"सिवीहि भण्डनञ्चापि, ",
"ja547:246.4":	"विग्गहो मे न रुच्चति। ",
"ja547:247.1":	"अथस्स भण्डनं घोरं, ",
"ja547:247.2":	"सम्पहारो अनप्पको; ",
"ja547:247.3":	"एकस्स कारणा मय्हं, ",
"ja547:247.4":	"हिंसेय्य बहुको जनो। ",
"ja547:248.1":	"पटिग्गहितं यं दिन्नं, ",
"ja547:248.2":	"सब्बस्स अग्घियं कतं; ",
"ja547:248.3":	"अवरुद्धसि मं राजा, ",
"ja547:248.4":	"वङ्कं गच्छामि पब्बतं; ",
"ja547:248.5":	"ओकासं सम्मा जानाथ, ",
"ja547:248.6":	"वने यत्थ वसामसे”। ",
"ja547:249.1":	"“तग्घ ते मयमक्खाम, ",
"ja547:249.2":	"यथापि कुसला तथा; ",
"ja547:249.3":	"राजिसी यत्थ सम्मन्ति, ",
"ja547:249.4":	"आहुतग्गी समाहिता। ",
"ja547:250.1":	"एस सेलो महाराज, ",
"ja547:250.2":	"पब्बतो गन्धमादनो; ",
"ja547:250.3":	"यत्थ त्वं सह पुत्तेहि, ",
"ja547:250.4":	"सह भरियाय चच्छसि”। ",
"ja547:251.1":	"तं चेता अनुसासिंसु, ",
"ja547:251.2":	"अस्सुनेत्ता रुदम्मुखा; ",
"ja547:251.3":	"“इतो गच्छ महाराज, ",
"ja547:251.4":	"उजुं येनुत्तरा मुखो। ",
"ja547:252.1":	"अथ दक्खिसि भद्दन्ते, ",
"ja547:252.2":	"वेपुल्लं नाम पब्बतं; ",
"ja547:252.3":	"नानादुमगणाकिण्णं, ",
"ja547:252.4":	"सीतच्छायं मनोरमं। ",
"ja547:253.1":	"तमतिक्कम्म भद्दन्ते, ",
"ja547:253.2":	"अथ दक्खिसि आपगं; ",
"ja547:253.3":	"नदिं केतुमतिं नाम, ",
"ja547:253.4":	"गम्भीरं गिरिगब्भरं। ",
"ja547:254.1":	"पुथुलोममच्छाकिण्णं, ",
"ja547:254.2":	"सुपतित्थं महोदकं; ",
"ja547:254.3":	"तत्थ न्हत्वा पिवित्वा च, ",
"ja547:254.4":	"अस्सासेत्वा सपुत्तके। ",
"ja547:255.1":	"अथ दक्खिसि भद्दन्ते, ",
"ja547:255.2":	"निग्रोधं मधुपिप्फलं; ",
"ja547:255.3":	"रम्मके सिखरे जातं, ",
"ja547:255.4":	"सीतच्छायं मनोरमं। ",
"ja547:256.1":	"अथ दक्खिसि भद्दन्ते, ",
"ja547:256.2":	"नाळिकं नाम पब्बतं; ",
"ja547:256.3":	"नानादिजगणाकिण्णं, ",
"ja547:256.4":	"सेलं किम्पुरिसायुतं। ",
"ja547:257.1":	"तस्स उत्तरपुब्बेन, ",
"ja547:257.2":	"मुचलिन्दो नाम सो सरो; ",
"ja547:257.3":	"पुण्डरीकेहि सञ्छन्नो, ",
"ja547:257.4":	"सेतसोगन्धिकेहि च। ",
"ja547:258.1":	"सो वनं मेघसङ्कासं, ",
"ja547:258.2":	"धुवं हरितसद्दलं; ",
"ja547:258.3":	"सीहोवामिसपेक्खीव, ",
"ja547:258.4":	"वनसण्डं विगाहय; ",
"ja547:258.5":	"पुप्फरुक्खेहि सञ्छन्नं, ",
"ja547:258.6":	"फलरुक्खेहि चूभयं। ",
"ja547:259.1":	"तत्थ बिन्दुस्सरा वग्गू, ",
"ja547:259.2":	"नानावण्णा बहू दिजा; ",
"ja547:259.3":	"कूजन्तमुपकूजन्ति, ",
"ja547:259.4":	"उतुसंपुप्फिते दुमे। ",
"ja547:260.1":	"गन्त्वा गिरिविदुग्गानं, ",
"ja547:260.2":	"नदीनं पभवानि च; ",
"ja547:260.3":	"सो दक्खिसि पोक्खरणिं, ",
"ja547:260.4":	"करञ्जककुधायुतं। ",
"ja547:261.1":	"पुथुलोममच्छाकिण्णं, ",
"ja547:261.2":	"सुपतित्थं महोदकं; ",
"ja547:261.3":	"समञ्च चतुरंसञ्च, ",
"ja547:261.4":	"सादुं अप्पटिगन्धियं। ",
"ja547:262.1":	"तस्सा उत्तरपुब्बेन, ",
"ja547:262.2":	"पण्णसालं अमापय; ",
"ja547:262.3":	"पण्णसालं अमापेत्वा, ",
"ja547:262.4":	"उञ्छाचरियाय ईहथ”। ",
"ja547:263.1":	"वनपवेसनं नाम। ",
"ja547:264.0":	"५। जूजकपब्ब ",
"ja547:264.1":	"अहु वासी कलिङ्गेसु, ",
"ja547:264.2":	"जूजको नाम ब्राह्मणो; ",
"ja547:264.3":	"तस्सासि दहरा भरिया, ",
"ja547:264.4":	"नामेनामित्ततापना। ",
"ja547:265.1":	"ता नं तत्थ गतावोचुं, ",
"ja547:265.2":	"नदिं उदकहारिया; ",
"ja547:265.3":	"थियो नं परिभासिंसु, ",
"ja547:265.4":	"समागन्त्वा कुतूहला। ",
"ja547:266.1":	"“अमित्ता नून ते माता, ",
"ja547:266.2":	"अमित्तो नून ते पिता; ",
"ja547:266.3":	"ये तं जिण्णस्स पादंसु, ",
"ja547:266.4":	"एवं दहरियं सतिं। ",
"ja547:267.1":	"अहितं वत ते ञाती, ",
"ja547:267.2":	"मन्तयिंसु रहोगता; ",
"ja547:267.3":	"ये तं जिण्णस्स पादंसु, ",
"ja547:267.4":	"एवं दहरियं सतिं। ",
"ja547:268.1":	"अमित्ता वत ते ञाती, ",
"ja547:268.2":	"मन्तयिंसु रहोगता; ",
"ja547:268.3":	"ये तं जिण्णस्स पादंसु, ",
"ja547:268.4":	"एवं दहरियं सतिं। ",
"ja547:269.1":	"दुक्कटं वत ते ञाती, ",
"ja547:269.2":	"मन्तयिंसु रहोगता; ",
"ja547:269.3":	"ये तं जिण्णस्स पादंसु, ",
"ja547:269.4":	"एवं दहरियं सतिं। ",
"ja547:270.1":	"पापकं वत ते ञाती, ",
"ja547:270.2":	"मन्तयिंसु रहोगता; ",
"ja547:270.3":	"ये तं जिण्णस्स पादंसु, ",
"ja547:270.4":	"एवं दहरियं सतिं। ",
"ja547:271.1":	"अमनापं वत ते ञाती, ",
"ja547:271.2":	"मन्तयिंसु रहोगता; ",
"ja547:271.3":	"ये तं जिण्णस्स पादंसु, ",
"ja547:271.4":	"एवं दहरियं सतिं। ",
"ja547:272.1":	"अमनापवासं वसि, ",
"ja547:272.2":	"जिण्णेन पतिना सह; ",
"ja547:272.3":	"या त्वं वससि जिण्णस्स, ",
"ja547:272.4":	"मतं ते जीविता वरं। ",
"ja547:273.1":	"न हि नून तुय्हं कल्याणि, ",
"ja547:273.2":	"पिता माता च सोभने; ",
"ja547:273.3":	"अञ्ञं भत्तारं विन्दिंसु, ",
"ja547:273.4":	"ये तं जिण्णस्स पादंसु; ",
"ja547:273.5":	"एवं दहरियं सतिं। ",
"ja547:274.1":	"दुयिट्ठं ते नवमियं, ",
"ja547:274.2":	"अकतं अग्गिहुत्तकं; ",
"ja547:274.3":	"ये तं जिण्णस्स पादंसु, ",
"ja547:274.4":	"एवं दहरियं सतिं। ",
"ja547:275.1":	"समणे ब्राह्मणे नून, ",
"ja547:275.2":	"ब्रह्मचरियपरायणे; ",
"ja547:275.3":	"सा त्वं लोके अभिसपि, ",
"ja547:275.4":	"सीलवन्ते बहुस्सुते; ",
"ja547:275.5":	"या त्वं वससि जिण्णस्स, ",
"ja547:275.6":	"एवं दहरिया सती। ",
"ja547:276.1":	"न दुक्खं अहिना दट्ठं, ",
"ja547:276.2":	"न दुक्खं सत्तिया हतं; ",
"ja547:276.3":	"तञ्च दुक्खञ्च तिब्बञ्च, ",
"ja547:276.4":	"यं पस्से जिण्णकं पतिं। ",
"ja547:277.1":	"नत्थि खिड्डा नत्थि रति, ",
"ja547:277.2":	"जिण्णेन पतिना सह; ",
"ja547:277.3":	"नत्थि अल्लापसल्लापो, ",
"ja547:277.4":	"जग्घितम्पि न सोभति। ",
"ja547:278.1":	"यदा च दहरो दहरा, ",
"ja547:278.2":	"मन्तयन्ति रहोगता; ",
"ja547:278.3":	"सब्बेसं सोका नस्सन्ति, ",
"ja547:278.4":	"ये केचि हदयस्सिता। ",
"ja547:279.1":	"दहरा त्वं रूपवती, ",
"ja547:279.2":	"पुरिसानंभिपत्थिता; ",
"ja547:279.3":	"गच्छ ञातिकुले अच्छ, ",
"ja547:279.4":	"किं जिण्णो रमयिस्सति”। ",
"ja547:280.1":	"“न ते ब्राह्मण गच्छामि, ",
"ja547:280.2":	"नदिं उदकहारिया; ",
"ja547:280.3":	"थियो मं परिभासन्ति, ",
"ja547:280.4":	"तया जिण्णेन ब्राह्मण”। ",
"ja547:281.1":	"“मा मे त्वं अकरा कम्मं, ",
"ja547:281.2":	"मा मे उदकमाहरि; ",
"ja547:281.3":	"अहं उदकमाहिस्सं, ",
"ja547:281.4":	"मा भोति कुपिता अहु”। ",
"ja547:282.1":	"“नाहं तम्हि कुले जाता, ",
"ja547:282.2":	"यं त्वं उदकमाहरे; ",
"ja547:282.3":	"एवं ब्राह्मण जानाहि, ",
"ja547:282.4":	"न ते वच्छामहं घरे। ",
"ja547:283.1":	"सचे मे दासं दासिं वा, ",
"ja547:283.2":	"नानयिस्ससि ब्राह्मण; ",
"ja547:283.3":	"एवं ब्राह्मण जानाहि, ",
"ja547:283.4":	"न ते वच्छामि सन्तिके”। ",
"ja547:284.1":	"“नत्थि मे सिप्पठानं वा, ",
"ja547:284.2":	"धनं धञ्ञञ्च ब्राह्मणि; ",
"ja547:284.3":	"कुतोहं दासं दासिं वा, ",
"ja547:284.4":	"आनयिस्सामि भोतिया; ",
"ja547:284.5":	"अहं भोतिं उपट्ठिस्सं, ",
"ja547:284.6":	"मा भोति कुपिता अहु”। ",
"ja547:285.1":	"“एहि ते अहमक्खिस्सं, ",
"ja547:285.2":	"यथा मे वचनं सुतं; ",
"ja547:285.3":	"एस वेस्सन्तरो राजा, ",
"ja547:285.4":	"वङ्के वसति पब्बते। ",
"ja547:286.1":	"तं त्वं गन्त्वान याचस्सु, ",
"ja547:286.2":	"दासं दासिञ्च ब्राह्मण; ",
"ja547:286.3":	"सो ते दस्सति याचितो, ",
"ja547:286.4":	"दासं दासिञ्च खत्तियो”। ",
"ja547:287.1":	"“जिण्णोहमस्मि दुब्बलो, ",
"ja547:287.2":	"दीघो चद्धा सुदुग्गमो; ",
"ja547:287.3":	"मा भोति पटिदेवेसि, ",
"ja547:287.4":	"मा च त्वं विमना अहु; ",
"ja547:287.5":	"अहं भोतिं उपट्ठिस्सं, ",
"ja547:287.6":	"मा भोति कुपिता अहु”। ",
"ja547:288.1":	"“यथा अगन्त्वा सङ्गामं, ",
"ja547:288.2":	"अयुद्धोव पराजितो; ",
"ja547:288.3":	"एवमेव तुवं ब्रह्मे, ",
"ja547:288.4":	"अगन्त्वाव पराजितो। ",
"ja547:289.1":	"सचे मे दासं दासिं वा, ",
"ja547:289.2":	"नानयिस्ससि ब्राह्मण; ",
"ja547:289.3":	"एवं ब्राह्मण जानाहि, ",
"ja547:289.4":	"न ते वच्छामहं घरे; ",
"ja547:289.5":	"अमनापं ते करिस्सामि, ",
"ja547:289.6":	"तं ते दुक्खं भविस्सति। ",
"ja547:290.1":	"नक्खत्ते उतुपुब्बेसु, ",
"ja547:290.2":	"यदा मं दक्खिसिलङ्कतं; ",
"ja547:290.3":	"अञ्ञेहि सद्धिं रममानं, ",
"ja547:290.4":	"तं ते दुक्खं भविस्सति। ",
"ja547:291.1":	"अदस्सनेन मय्हं ते, ",
"ja547:291.2":	"जिण्णस्स परिदेवतो; ",
"ja547:291.3":	"भिय्यो वङ्का च पलिता, ",
"ja547:291.4":	"बहू हेस्सन्ति ब्राह्मण”। ",
"ja547:292.1":	"ततो सो ब्राह्मणो भीतो, ",
"ja547:292.2":	"ब्राह्मणिया वसानुगो; ",
"ja547:292.3":	"अट्टितो कामरागेन, ",
"ja547:292.4":	"ब्राह्मणिं एतदब्रवि। ",
"ja547:293.1":	"“पाथेय्यं मे करोहि त्वं, ",
"ja547:293.2":	"सङ्कुल्या सगुळानि च; ",
"ja547:293.3":	"मधुपिण्डिका च सुकतायो, ",
"ja547:293.4":	"सत्तुभत्तञ्च ब्राह्मणि। ",
"ja547:294.1":	"आनयिस्सं मेथुनके, ",
"ja547:294.2":	"उभो दासकुमारके; ",
"ja547:294.3":	"ते तं परिचरिस्सन्ति, ",
"ja547:294.4":	"रत्तिन्दिवमतन्दिता”। ",
"ja547:295.1":	"इदं वत्वा ब्रह्मबन्धु, ",
"ja547:295.2":	"पटिमुञ्चि उपाहना; ",
"ja547:295.3":	"ततो सो मन्तयित्वान, ",
"ja547:295.4":	"भरियं कत्वा पदक्खिणं। ",
"ja547:296.1":	"पक्कामि सो रुण्णमुखो, ",
"ja547:296.2":	"ब्राह्मणो सहितब्बतो; ",
"ja547:296.3":	"सिवीनं नगरं फीतं, ",
"ja547:296.4":	"दासपरियेसनं चरं। ",
"ja547:297.1":	"सो तत्थ गन्त्वा अवच, ",
"ja547:297.2":	"ये तत्थासुं समागता; ",
"ja547:297.3":	"“कुहिं वेस्सन्तरो राजा, ",
"ja547:297.4":	"कत्थ पस्सेमु खत्तियं”। ",
"ja547:298.1":	"ते जना तं अवचिंसु, ",
"ja547:298.2":	"ये तत्थासुं समागता; ",
"ja547:298.3":	"“तुम्हेहि ब्रह्मे पकतो, ",
"ja547:298.4":	"अतिदानेन खत्तियो; ",
"ja547:298.5":	"पब्बाजितो सका रट्ठा, ",
"ja547:298.6":	"वङ्के वसति पब्बते। ",
"ja547:299.1":	"तुम्हेहि ब्रह्मे पकतो, ",
"ja547:299.2":	"अतिदानेन खत्तियो; ",
"ja547:299.3":	"आदाय पुत्तदारञ्च, ",
"ja547:299.4":	"वङ्के वसति पब्बते”। ",
"ja547:300.1":	"सो चोदितो ब्राह्मणिया, ",
"ja547:300.2":	"ब्राह्मणो कामगिद्धिमा; ",
"ja547:300.3":	"अघं तं पटिसेवित्थ, ",
"ja547:300.4":	"वने वाळमिगाकिण्णे; ",
"ja547:300.5":	"खग्गदीपिनिसेविते। ",
"ja547:301.1":	"आदाय बेळुवं दण्डं, ",
"ja547:301.2":	"अग्गिहुत्तं कमण्डलुं; ",
"ja547:301.3":	"सो पाविसि ब्रहारञ्ञं, ",
"ja547:301.4":	"यत्थ अस्सोसि कामदं। ",
"ja547:302.1":	"तं पविट्ठं ब्रहारञ्ञं, ",
"ja547:302.2":	"कोका नं परिवारयुं; ",
"ja547:302.3":	"विक्कन्दि सो विप्पनट्ठो, ",
"ja547:302.4":	"दूरे पन्था अपक्कमि। ",
"ja547:303.1":	"ततो सो ब्राह्मणो गन्त्वा, ",
"ja547:303.2":	"भोगलुद्धो असञ्ञतो; ",
"ja547:303.3":	"वङ्कस्सोरोहणे नट्ठे, ",
"ja547:303.4":	"इमा गाथा अभासथ। ",
"ja547:304.1":	"“को राजपुत्तं निसभं, ",
"ja547:304.2":	"जयन्तमपराजितं; ",
"ja547:304.3":	"भये खेमस्स दातारं, ",
"ja547:304.4":	"को मे वेस्सन्तरं विदू। ",
"ja547:305.1":	"यो याचतं पतिट्ठासि, ",
"ja547:305.2":	"भूतानं धरणीरिव; ",
"ja547:305.3":	"धरणूपमं महाराजं, ",
"ja547:305.4":	"को मे वेस्सन्तरं विदू। ",
"ja547:306.1":	"यो याचतं गती आसि, ",
"ja547:306.2":	"सवन्तीनंव सागरो; ",
"ja547:306.3":	"सागरूपमं महाराजं, ",
"ja547:306.4":	"को मे वेस्सन्तरं विदू। ",
"ja547:307.1":	"कल्याणतित्थं सुचिमं, ",
"ja547:307.2":	"सीतूदकं मनोरमं; ",
"ja547:307.3":	"पुण्डरीकेहि सञ्छन्नं, ",
"ja547:307.4":	"युत्तं किञ्जक्खरेणुना; ",
"ja547:307.5":	"रहदूपमं महाराजं, ",
"ja547:307.6":	"को मे वेस्सन्तरं विदू। ",
"ja547:308.1":	"अस्सत्थंव पथे जातं, ",
"ja547:308.2":	"सीतच्छायं मनोरमं; ",
"ja547:308.3":	"सन्तानं विसमेतारं, ",
"ja547:308.4":	"किलन्तानं पटिग्गहं; ",
"ja547:308.5":	"तथूपमं महाराजं, ",
"ja547:308.6":	"को मे वेस्सन्तरं विदू। ",
"ja547:309.1":	"निग्रोधंव पथे जातं, ",
"ja547:309.2":	"सीतच्छायं मनोरमं; ",
"ja547:309.3":	"सन्तानं विसमेतारं, ",
"ja547:309.4":	"किलन्तानं पटिग्गहं; ",
"ja547:309.5":	"तथूपमं महाराजं, ",
"ja547:309.6":	"को मे वेस्सन्तरं विदू। ",
"ja547:310.1":	"अम्बं इव पथे जातं, ",
"ja547:310.2":	"सीतच्छायं मनोरमं; ",
"ja547:310.3":	"सन्तानं विसमेतारं, ",
"ja547:310.4":	"किलन्तानं पटिग्गहं; ",
"ja547:310.5":	"तथूपमं महाराजं, ",
"ja547:310.6":	"को मे वेस्सन्तरं विदू। ",
"ja547:311.1":	"सालं इव पथे जातं, ",
"ja547:311.2":	"सीतच्छायं मनोरमं; ",
"ja547:311.3":	"सन्तानं विसमेतारं, ",
"ja547:311.4":	"किलन्तानं पटिग्गहं; ",
"ja547:311.5":	"तथूपमं महाराजं, ",
"ja547:311.6":	"को मे वेस्सन्तरं विदू। ",
"ja547:312.1":	"दुमं इव पथे जातं, ",
"ja547:312.2":	"सीतच्छायं मनोरमं; ",
"ja547:312.3":	"सन्तानं विसमेतारं, ",
"ja547:312.4":	"किलन्तानं पटिग्गहं; ",
"ja547:312.5":	"तथूपमं महाराजं, ",
"ja547:312.6":	"को मे वेस्सन्तरं विदू। ",
"ja547:313.1":	"एवञ्च मे विलपतो, ",
"ja547:313.2":	"पविट्ठस्स ब्रहावने; ",
"ja547:313.3":	"अहं जानन्ति यो वज्जा, ",
"ja547:313.4":	"नन्दिं सो जनये मम। ",
"ja547:314.1":	"एवञ्च मे विलपतो, ",
"ja547:314.2":	"पविट्ठस्स ब्रहावने; ",
"ja547:314.3":	"अहं जानन्ति यो वज्जा, ",
"ja547:314.4":	"ताय सो एकवाचाय; ",
"ja547:314.5":	"पसवे पुञ्ञं अनप्पकं”। ",
"ja547:315.1":	"तस्स चेतो पटिस्सोसि, ",
"ja547:315.2":	"अरञ्ञे लुद्दको चरं; ",
"ja547:315.3":	"“तुम्हेहि ब्रह्मे पकतो, ",
"ja547:315.4":	"अतिदानेन खत्तियो; ",
"ja547:315.5":	"पब्बाजितो सका रट्ठा, ",
"ja547:315.6":	"वङ्के वसति पब्बते। ",
"ja547:316.1":	"तुम्हेहि ब्रह्मे पकतो, ",
"ja547:316.2":	"अतिदानेन खत्तियो; ",
"ja547:316.3":	"आदाय पुत्तदारञ्च, ",
"ja547:316.4":	"वङ्के वसति पब्बते। ",
"ja547:317.1":	"अकिच्चकारी दुम्मेधो, ",
"ja547:317.2":	"रट्ठा पवनमागतो; ",
"ja547:317.3":	"राजपुत्तं गवेसन्तो, ",
"ja547:317.4":	"बको मच्छमिवोदके। ",
"ja547:318.1":	"तस्स त्याहं न दस्सामि, ",
"ja547:318.2":	"जीवितं इध ब्राह्मण; ",
"ja547:318.3":	"अयञ्हि ते मया नुन्नो, ",
"ja547:318.4":	"सरो पिस्सति लोहितं। ",
"ja547:319.1":	"सिरो ते वज्झयित्वान, ",
"ja547:319.2":	"हदयं छेत्वा सबन्धनं; ",
"ja547:319.3":	"पन्थसकुणं यजिस्सामि, ",
"ja547:319.4":	"तुय्हं मंसेन ब्राह्मण। ",
"ja547:320.1":	"तुय्हं मंसेन मेदेन, ",
"ja547:320.2":	"मत्थकेन च ब्राह्मण; ",
"ja547:320.3":	"आहुतिं पग्गहेस्सामि, ",
"ja547:320.4":	"छेत्वान हदयं तव। ",
"ja547:321.1":	"तं मे सुयिट्ठं सुहुतं, ",
"ja547:321.2":	"तुय्हं मंसेन ब्राह्मण; ",
"ja547:321.3":	"न च त्वं राजपुत्तस्स, ",
"ja547:321.4":	"भरियं पुत्ते च नेस्ससि”। ",
"ja547:322.1":	"“अवज्झो ब्राह्मणो दूतो, ",
"ja547:322.2":	"चेतपुत्त सुणोहि मे; ",
"ja547:322.3":	"तस्मा हि दूतं न हन्ति, ",
"ja547:322.4":	"एस धम्मो सनन्तनो। ",
"ja547:323.1":	"निज्झत्ता सिवयो सब्बे, ",
"ja547:323.2":	"पिता नं दट्ठुमिच्छति; ",
"ja547:323.3":	"माता च दुब्बला तस्स, ",
"ja547:323.4":	"अचिरा चक्खूनि जीयरे। ",
"ja547:324.1":	"तेसाहं पहितो दूतो, ",
"ja547:324.2":	"चेतपुत्त सुणोहि मे; ",
"ja547:324.3":	"राजपुत्तं नयिस्सामि, ",
"ja547:324.4":	"यदि जानासि संस मे”। ",
"ja547:325.1":	"“पियस्स मे पियो दूतो, ",
"ja547:325.2":	"पुण्णपत्तं ददामि ते; ",
"ja547:325.3":	"इमञ्च मधुनो तुम्बं, ",
"ja547:325.4":	"मिगसत्थिञ्च ब्राह्मण; ",
"ja547:325.5":	"तञ्च ते देसमक्खिस्सं, ",
"ja547:325.6":	"यत्थ सम्मति कामदो”। ",
"ja547:326.1":	"जूजकपब्बं नाम। ",
"ja547:327.0":	"६। चूळवनवण्णना ",
"ja547:327.1":	"“एस सेलो महाब्रह्मे, ",
"ja547:327.2":	"पब्बतो गन्धमादनो; ",
"ja547:327.3":	"यत्थ वेस्सन्तरो राजा, ",
"ja547:327.4":	"सह पुत्तेहि सम्मति। ",
"ja547:328.1":	"धारेन्तो ब्राह्मणवण्णं, ",
"ja547:328.2":	"आसदञ्च मसं जटं; ",
"ja547:328.3":	"चम्मवासी छमा सेति, ",
"ja547:328.4":	"जातवेदं नमस्सति। ",
"ja547:329.1":	"एते नीला पदिस्सन्ति, ",
"ja547:329.2":	"नानाफलधरा दुमा; ",
"ja547:329.3":	"उग्गता अब्भकूटाव, ",
"ja547:329.4":	"नीला अञ्जनपब्बता। ",
"ja547:330.1":	"धवस्सकण्णा खदिरा, ",
"ja547:330.2":	"साला फन्दनमालुवा; ",
"ja547:330.3":	"सम्पवेधन्ति वातेन, ",
"ja547:330.4":	"सकिं पीताव माणवा। ",
"ja547:331.1":	"उपरि दुमपरियायेसु, ",
"ja547:331.2":	"सङ्गीतियोव सुय्यरे; ",
"ja547:331.3":	"नज्जुहा कोकिलसङ्घा, ",
"ja547:331.4":	"सम्पतन्ति दुमा दुमं। ",
"ja547:332.1":	"अव्हयन्तेव गच्छन्तं, ",
"ja547:332.2":	"साखापत्तसमीरिता; ",
"ja547:332.3":	"रमयन्तेव आगन्तं, ",
"ja547:332.4":	"मोदयन्ति निवासिनं; ",
"ja547:332.5":	"यत्थ वेस्सन्तरो राजा, ",
"ja547:332.6":	"सह पुत्तेहि सम्मति। ",
"ja547:333.1":	"धारेन्तो ब्राह्मणवण्णं, ",
"ja547:333.2":	"आसदञ्च मसं जटं; ",
"ja547:333.3":	"चम्मवासी छमा सेति, ",
"ja547:333.4":	"जातवेदं नमस्सति। ",
"ja547:334.1":	"अम्बा कपित्था पनसा, ",
"ja547:334.2":	"साला जम्बू विभीतका; ",
"ja547:334.3":	"हरीतकी आमलका, ",
"ja547:334.4":	"अस्सत्था बदरानि च। ",
"ja547:335.1":	"चारुतिम्बरुक्खा चेत्थ, ",
"ja547:335.2":	"निग्रोधा च कपित्थना; ",
"ja547:335.3":	"मधुमधुका थेवन्ति, ",
"ja547:335.4":	"नीचे पक्का चुदुम्बरा। ",
"ja547:336.1":	"पारेवता भवेय्या च, ",
"ja547:336.2":	"मुद्दिका च मधुत्थिका; ",
"ja547:336.3":	"मधुं अनेलकं तत्थ, ",
"ja547:336.4":	"सकमादाय भुञ्जरे। ",
"ja547:337.1":	"अञ्ञेत्थ पुप्फिता अम्बा, ",
"ja547:337.2":	"अञ्ञे तिट्ठन्ति दोविला; ",
"ja547:337.3":	"अञ्ञे आमा च पक्का च, ",
"ja547:337.4":	"भेकवण्णा तदूभयं। ",
"ja547:338.1":	"अथेत्थ हेट्ठा पुरिसो, ",
"ja547:338.2":	"अम्बपक्कानि गण्हति; ",
"ja547:338.3":	"आमानि चेव पक्कानि, ",
"ja547:338.4":	"वण्णगन्धरसुत्तमे। ",
"ja547:339.1":	"अतेव मे अच्छरियं, ",
"ja547:339.2":	"हिङ्कारो पटिभाति मं; ",
"ja547:339.3":	"देवानमिव आवासो, ",
"ja547:339.4":	"सोभति नन्दनूपमो। ",
"ja547:340.1":	"विभेदिका नाळिकेरा, ",
"ja547:340.2":	"खज्जुरीनं ब्रहावने; ",
"ja547:340.3":	"मालाव गन्थिता ठन्ति, ",
"ja547:340.4":	"धजग्गानेव दिस्सरे; ",
"ja547:340.5":	"नानावण्णेहि पुप्फेहि, ",
"ja547:340.6":	"नभं ताराचितामिव। ",
"ja547:341.1":	"कुटजी कुट्ठतगरा, ",
"ja547:341.2":	"पाटलियो च पुप्फिता; ",
"ja547:341.3":	"पुन्नागा गिरिपुन्नागा, ",
"ja547:341.4":	"कोविळारा च पुप्फिता। ",
"ja547:342.1":	"उद्दालका सोमरुक्खा, ",
"ja547:342.2":	"अगरुफल्लिया बहू; ",
"ja547:342.3":	"पुत्तजीवा च ककुधा, ",
"ja547:342.4":	"असना चेत्थ पुप्फिता। ",
"ja547:343.1":	"कुटजा सलळा नीपा, ",
"ja547:343.2":	"कोसम्बा लबुजा धवा; ",
"ja547:343.3":	"साला च पुप्फिता तत्थ, ",
"ja547:343.4":	"पलालखलसन्निभा। ",
"ja547:344.1":	"तस्साविदूरे पोक्खरणी, ",
"ja547:344.2":	"भूमिभागे मनोरमे; ",
"ja547:344.3":	"पदुमुप्पलसञ्छन्ना, ",
"ja547:344.4":	"देवानमिव नन्दने। ",
"ja547:345.1":	"अथेत्थ पुप्फरसमत्ता, ",
"ja547:345.2":	"कोकिला मञ्जुभाणिका; ",
"ja547:345.3":	"अभिनादेन्ति पवनं, ",
"ja547:345.4":	"उतुसम्पुप्फिते दुमे। ",
"ja547:346.1":	"भस्सन्ति मकरन्देहि, ",
"ja547:346.2":	"पोक्खरे पोक्खरे मधू; ",
"ja547:346.3":	"अथेत्थ वाता वायन्ति, ",
"ja547:346.4":	"दक्खिणा अथ पच्छिमा; ",
"ja547:346.5":	"पदुमकिञ्जक्खरेणूहि, ",
"ja547:346.6":	"ओकिण्णो होति अस्समो। ",
"ja547:347.1":	"थूला सिङ्घाटका चेत्थ, ",
"ja547:347.2":	"संसादिया पसादिया; ",
"ja547:347.3":	"मच्छकच्छपब्याविद्धा, ",
"ja547:347.4":	"बहू चेत्थ मुपयानका; ",
"ja547:347.5":	"मधुं भिसेहि सवति, ",
"ja547:347.6":	"खिरसप्पिमुळालिभि। ",
"ja547:348.1":	"सुरभी तं वनं वाति, ",
"ja547:348.2":	"नानागन्धसमोदितं; ",
"ja547:348.3":	"सम्मद्दतेव गन्धेन, ",
"ja547:348.4":	"पुप्फसाखाहि तं वनं; ",
"ja547:348.5":	"भमरा पुप्फगन्धेन, ",
"ja547:348.6":	"समन्ता मभिनादिता। ",
"ja547:349.1":	"अथेत्थ सकुणा सन्ति, ",
"ja547:349.2":	"नानावण्णा बहू दिजा; ",
"ja547:349.3":	"मोदन्ति सह भरियाहि, ",
"ja547:349.4":	"अञ्ञमञ्ञं पकूजिनो। ",
"ja547:350.1":	"नन्दिका जीवपुत्ता च, ",
"ja547:350.2":	"जीवपुत्ता पिया च नो; ",
"ja547:350.3":	"पिया पुत्ता पिया नन्दा, ",
"ja547:350.4":	"दिजा पोक्खरणीघरा। ",
"ja547:351.1":	"मालाव गन्थिता ठन्ति, ",
"ja547:351.2":	"धजग्गानेव दिस्सरे; ",
"ja547:351.3":	"नानावण्णेहि पुप्फेहि, ",
"ja547:351.4":	"कुसलेहेव सुगन्थिता; ",
"ja547:351.5":	"यत्थ वेस्सन्तरो राजा, ",
"ja547:351.6":	"सह पुत्तेहि सम्मति। ",
"ja547:352.1":	"धारेन्तो ब्राह्मणवण्णं, ",
"ja547:352.2":	"आसदञ्च मसं जटं; ",
"ja547:352.3":	"चम्मवासी छमा सेति, ",
"ja547:352.4":	"जातवेदं नमस्सति”। ",
"ja547:353.1":	"“इदञ्च मे सत्तुभत्तं, ",
"ja547:353.2":	"मधुना पटिसंयुतं; ",
"ja547:353.3":	"मधुपिण्डिका च सुकतायो, ",
"ja547:353.4":	"सत्तुभत्तं ददामि ते”। ",
"ja547:354.1":	"“तुय्हेव सम्बलं होतु, ",
"ja547:354.2":	"नाहं इच्छामि सम्बलं; ",
"ja547:354.3":	"इतोपि ब्रह्मे गण्हाहि, ",
"ja547:354.4":	"गच्छ ब्रह्मे यथासुखं। ",
"ja547:355.1":	"अयं एकपदी एति, ",
"ja547:355.2":	"उजुं गच्छति अस्समं; ",
"ja547:355.3":	"इसीपि अच्चुतो तत्थ, ",
"ja547:355.4":	"पङ्कदन्तो रजस्सिरो; ",
"ja547:355.5":	"धारेन्तो ब्राह्मणवण्णं, ",
"ja547:355.6":	"आसदञ्च मसं जटं। ",
"ja547:356.1":	"चम्मवासी छमा सेति, ",
"ja547:356.2":	"जातवेदं नमस्सति; ",
"ja547:356.3":	"तं त्वं गन्त्वान पुच्छस्सु, ",
"ja547:356.4":	"सो ते मग्गं पवक्खति”। ",
"ja547:357.1":	"इदं सुत्वा ब्रह्मबन्धु, ",
"ja547:357.2":	"चेतं कत्वा पदक्खिणं; ",
"ja547:357.3":	"उदग्गचित्तो पक्कामि, ",
"ja547:357.4":	"येनासि अच्चुतो इसि। ",
"ja547:358.1":	"चूळवनवण्णना। ",
"ja547:359.0":	"७। महावनवण्णना ",
"ja547:359.1":	"गच्छन्तो सो भारद्वाजो, ",
"ja547:359.2":	"अद्दस्स अच्चुतं इसिं; ",
"ja547:359.3":	"दिस्वान तं भारद्वाजो, ",
"ja547:359.4":	"सम्मोदि इसिना सह। ",
"ja547:360.1":	"“कच्चि नु भोतो कुसलं, ",
"ja547:360.2":	"कच्चि भोतो अनामयं; ",
"ja547:360.3":	"कच्चि उञ्छेन यापेसि, ",
"ja547:360.4":	"कच्चि मूलफला बहू। ",
"ja547:361.1":	"कच्चि डंसा मकसा च, ",
"ja547:361.2":	"अप्पमेव सरीसपा; ",
"ja547:361.3":	"वने वाळमिगाकिण्णे, ",
"ja547:361.4":	"कच्चि हिंसा न विज्जति”। ",
"ja547:362.1":	"“कुसलञ्चेव मे ब्रह्मे, ",
"ja547:362.2":	"अथो ब्रह्मे अनामयं; ",
"ja547:362.3":	"अथो उञ्छेन यापेमि, ",
"ja547:362.4":	"अथो मूलफला बहू। ",
"ja547:363.1":	"अथो डंसा मकसा च, ",
"ja547:363.2":	"अप्पमेव सरीसपा; ",
"ja547:363.3":	"वने वाळमिगाकिण्णे, ",
"ja547:363.4":	"हिंसा मय्हं न विज्जति। ",
"ja547:364.1":	"बहूनि वस्सपूगानि, ",
"ja547:364.2":	"अस्समे वसतो मम; ",
"ja547:364.3":	"नाभिजानामि उप्पन्नं, ",
"ja547:364.4":	"आबाधं अमनोरमं। ",
"ja547:365.1":	"स्वागतं ते महाब्रह्मे, ",
"ja547:365.2":	"अथो ते अदुरागतं; ",
"ja547:365.3":	"अन्तो पविस भद्दन्ते, ",
"ja547:365.4":	"पादे पक्खालयस्सु ते। ",
"ja547:366.1":	"तिन्दुकानि पियालानि, ",
"ja547:366.2":	"मधुके कासुमारियो; ",
"ja547:366.3":	"फलानि खुद्दकप्पानि, ",
"ja547:366.4":	"भुञ्ज ब्रह्मे वरं वरं। ",
"ja547:367.1":	"इदम्पि पानीयं सीतं, ",
"ja547:367.2":	"आभतं गिरिगब्भरा; ",
"ja547:367.3":	"ततो पिव महाब्रह्मे, ",
"ja547:367.4":	"सचे त्वं अभिकङ्खसि”। ",
"ja547:368.1":	"“पटिग्गहितं यं दिन्नं, ",
"ja547:368.2":	"सब्बस्स अग्घियं कतं; ",
"ja547:368.3":	"सञ्जयस्स सकं पुत्तं, ",
"ja547:368.4":	"सिवीहि विप्पवासितं; ",
"ja547:368.5":	"तमहं दस्सनमागतो, ",
"ja547:368.6":	"यदि जानासि संस मे”। ",
"ja547:369.1":	"“न भवं एति पुञ्ञत्थं, ",
"ja547:369.2":	"सिविराजस्स दस्सनं; ",
"ja547:369.3":	"मञ्ञे भवं पत्थयति, ",
"ja547:369.4":	"रञ्ञो भरियं पतिब्बतं; ",
"ja547:369.5":	"मञ्ञे कण्हाजिनं दासिं, ",
"ja547:369.6":	"जालिं दासञ्च इच्छसि। ",
"ja547:370.1":	"अथ वा तयो मातापुत्ते, ",
"ja547:370.2":	"अरञ्ञा नेतुमागतो; ",
"ja547:370.3":	"न तस्स भोगा विज्जन्ति, ",
"ja547:370.4":	"धनं धञ्ञञ्च ब्राह्मण”। ",
"ja547:371.1":	"“अकुद्धरूपोहं भोतो, ",
"ja547:371.2":	"नाहं याचितुमागतो; ",
"ja547:371.3":	"साधु दस्सनमरियानं, ",
"ja547:371.4":	"सन्निवासो सदा सुखो। ",
"ja547:372.1":	"अदिट्ठपुब्बो सिविराजा, ",
"ja547:372.2":	"सिवीहि विप्पवासितो; ",
"ja547:372.3":	"तमहं दस्सनमागतो, ",
"ja547:372.4":	"यदि जानासि संस मे”। ",
"ja547:373.1":	"“एस सेलो महाब्रह्मे, ",
"ja547:373.2":	"पब्बतो गन्धमादनो; ",
"ja547:373.3":	"यत्थ वेस्सन्तरो राजा, ",
"ja547:373.4":	"सह पुत्तेहि सम्मति। ",
"ja547:374.1":	"धारेन्तो ब्राह्मणवण्णं, ",
"ja547:374.2":	"आसदञ्च मसं जटं; ",
"ja547:374.3":	"चम्मवासी छमा सेति, ",
"ja547:374.4":	"जातवेदं नमस्सति। ",
"ja547:375.1":	"एते नीला पदिस्सन्ति, ",
"ja547:375.2":	"नानाफलधरा दुमा; ",
"ja547:375.3":	"उग्गता अब्भकूटाव, ",
"ja547:375.4":	"नीला अञ्जनपब्बता। ",
"ja547:376.1":	"धवस्सकण्णा खदिरा, ",
"ja547:376.2":	"साला फन्दनमालुवा; ",
"ja547:376.3":	"सम्पवेधन्ति वातेन, ",
"ja547:376.4":	"सकिं पीताव माणवा। ",
"ja547:377.1":	"उपरि दुमपरियायेसु, ",
"ja547:377.2":	"सङ्गीतियोव सुय्यरे; ",
"ja547:377.3":	"नज्जुहा कोकिलसङ्घा, ",
"ja547:377.4":	"सम्पतन्ति दुमा दुमं। ",
"ja547:378.1":	"अव्हयन्तेव गच्छन्तं, ",
"ja547:378.2":	"साखापत्तसमीरिता; ",
"ja547:378.3":	"रमयन्तेव आगन्तं, ",
"ja547:378.4":	"मोदयन्ति निवासिनं; ",
"ja547:378.5":	"यत्थ वेस्सन्तरो राजा, ",
"ja547:378.6":	"सह पुत्तेहि सम्मति। ",
"ja547:379.1":	"धारेन्तो ब्राह्मणवण्णं, ",
"ja547:379.2":	"आसदञ्च मसं जटं; ",
"ja547:379.3":	"चम्मवासी छमा सेति, ",
"ja547:379.4":	"जातवेदं नमस्सति। ",
"ja547:380.1":	"करेरिमाला वितता, ",
"ja547:380.2":	"भूमिभागे मनोरमे; ",
"ja547:380.3":	"सद्दलाहरिता भूमि, ",
"ja547:380.4":	"न तत्थुद्धंसते रजो। ",
"ja547:381.1":	"मयूरगीवसङ्कासा, ",
"ja547:381.2":	"तूलफस्ससमूपमा; ",
"ja547:381.3":	"तिणानि नातिवत्तन्ति, ",
"ja547:381.4":	"समन्ता चतुरङ्गुला। ",
"ja547:382.1":	"अम्बा जम्बू कपित्था च, ",
"ja547:382.2":	"नीचे पक्का चुदुम्बरा; ",
"ja547:382.3":	"परिभोगेहि रुक्खेहि, ",
"ja547:382.4":	"वनं तं रतिवड्ढनं। ",
"ja547:383.1":	"वेळुरियवण्णसन्निभं, ",
"ja547:383.2":	"मच्छगुम्बनिसेवितं; ",
"ja547:383.3":	"सुचिं सुगन्धं सलिलं, ",
"ja547:383.4":	"आपो तत्थपि सन्दति। ",
"ja547:384.1":	"तस्साविदूरे पोक्खरणी, ",
"ja547:384.2":	"भूमिभागे मनोरमे; ",
"ja547:384.3":	"पदुमुप्पलसञ्छन्ना, ",
"ja547:384.4":	"देवानमिव नन्दने। ",
"ja547:385.1":	"तीणि उप्पलजातानि, ",
"ja547:385.2":	"तस्मिं सरसि ब्राह्मण; ",
"ja547:385.3":	"विचित्तं नीलानेकानि, ",
"ja547:385.4":	"सेता लोहितकानि च। ",
"ja547:386.1":	"खोमाव तत्थ पदुमा, ",
"ja547:386.2":	"सेतसोगन्धिकेहि च; ",
"ja547:386.3":	"कलम्बकेहि सञ्छन्नो, ",
"ja547:386.4":	"मुचलिन्दो नाम सो सरो। ",
"ja547:387.1":	"अथेत्थ पदुमा फुल्ला, ",
"ja547:387.2":	"अपरियन्ताव दिस्सरे; ",
"ja547:387.3":	"गिम्हा हेमन्तिका फुल्ला, ",
"ja547:387.4":	"जण्णुतग्घा उपत्थरा। ",
"ja547:388.1":	"सुरभी सम्पवायन्ति, ",
"ja547:388.2":	"विचित्तपुप्फसन्थता; ",
"ja547:388.3":	"भमरा पुप्फगन्धेन, ",
"ja547:388.4":	"समन्ता मभिनादिता। ",
"ja547:389.1":	"अथेत्थ उदकन्तस्मिं, ",
"ja547:389.2":	"रुक्खा तिट्ठन्ति ब्राह्मण; ",
"ja547:389.3":	"कदम्बा पाटली फुल्ला, ",
"ja547:389.4":	"कोविळारा च पुप्फिता। ",
"ja547:390.1":	"अङ्कोला कच्छिकारा च, ",
"ja547:390.2":	"पारिजञ्ञा च पुप्फिता; ",
"ja547:390.3":	"वारणा वयना रुक्खा, ",
"ja547:390.4":	"मुचलिन्दमुभतो सरं। ",
"ja547:391.1":	"सिरीसा सेतपारिसा, ",
"ja547:391.2":	"साधु वायन्ति पद्मका; ",
"ja547:391.3":	"निग्गुण्डी सिरीनिग्गुण्डी, ",
"ja547:391.4":	"असना चेत्थ पुप्फिता। ",
"ja547:392.1":	"पङ्गुरा बहुला सेला, ",
"ja547:392.2":	"सोभञ्जना च पुप्फिता; ",
"ja547:392.3":	"केतका कणिकारा च, ",
"ja547:392.4":	"कनवेरा च पुप्फिता। ",
"ja547:393.1":	"अज्जुना अज्जुकण्णा च, ",
"ja547:393.2":	"महानामा च पुप्फिता; ",
"ja547:393.3":	"सुपुप्फितग्गा तिट्ठन्ति, ",
"ja547:393.4":	"पज्जलन्तेव किंसुका। ",
"ja547:394.1":	"सेतपण्णी सत्तपण्णा, ",
"ja547:394.2":	"कदलियो कुसुम्भरा; ",
"ja547:394.3":	"धनुतक्कारी पुप्फेहि, ",
"ja547:394.4":	"सीसपावरणानि च। ",
"ja547:395.1":	"अच्छिवा सल्लवा रुक्खा, ",
"ja547:395.2":	"सल्लकियो च पुप्फिता; ",
"ja547:395.3":	"सेतगेरु च तगरा, ",
"ja547:395.4":	"मंसिकुट्ठा कुलावरा। ",
"ja547:396.1":	"दहरा रुक्खा च वुद्धा च, ",
"ja547:396.2":	"अकुटिला चेत्थ पुप्फिता; ",
"ja547:396.3":	"अस्समं उभतो ठन्ति, ",
"ja547:396.4":	"अग्यागारं समन्ततो। ",
"ja547:397.1":	"अथेत्थ उदकन्तस्मिं, ",
"ja547:397.2":	"बहुजातो फणिज्जको; ",
"ja547:397.3":	"मुग्गतियो करतियो, ",
"ja547:397.4":	"सेवालसीसका बहू। ",
"ja547:398.1":	"उद्दापवत्तं उल्लुळितं, ",
"ja547:398.2":	"मक्खिका हिङ्गुजालिका; ",
"ja547:398.3":	"दासिमकञ्जको चेत्थ, ",
"ja547:398.4":	"बहू नीचेकळम्बका। ",
"ja547:399.1":	"एलम्फुरकसञ्छन्ना, ",
"ja547:399.2":	"रुक्खा तिट्ठन्ति ब्राह्मण; ",
"ja547:399.3":	"सत्ताहं धारियमानानं, ",
"ja547:399.4":	"गन्धो तेसं न छिज्जति। ",
"ja547:400.1":	"उभतो सरं मुचलिन्दं, ",
"ja547:400.2":	"पुप्फा तिट्ठन्ति सोभना; ",
"ja547:400.3":	"इन्दीवरेहि सञ्छन्नं, ",
"ja547:400.4":	"वनं तं उपसोभति। ",
"ja547:401.1":	"अड्ढमासं धारियमानानं, ",
"ja547:401.2":	"गन्धो तेसं न छिज्जति; ",
"ja547:401.3":	"नीलपुप्फी सेतवारी, ",
"ja547:401.4":	"पुप्फिता गिरिकण्णिका; ",
"ja547:401.5":	"कलेरुक्खेहि सञ्छन्नं, ",
"ja547:401.6":	"वनं तं तुलसीहि च। ",
"ja547:402.1":	"सम्मद्दतेव गन्धेन, ",
"ja547:402.2":	"पुप्फसाखाहि तं वनं; ",
"ja547:402.3":	"भमरा पुप्फगन्धेन, ",
"ja547:402.4":	"समन्ता मभिनादिता। ",
"ja547:403.1":	"तीणि कक्कारुजातानि, ",
"ja547:403.2":	"तस्मिं सरसि ब्राह्मण; ",
"ja547:403.3":	"कुम्भमत्तानि चेकानि, ",
"ja547:403.4":	"मुरजमत्तानि ता उभो। ",
"ja547:404.1":	"अथेत्थ सासपो बहुको, ",
"ja547:404.2":	"नादियो हरितायुतो; ",
"ja547:404.3":	"असी तालाव तिट्ठन्ति, ",
"ja547:404.4":	"छेज्जा इन्दीवरा बहू। ",
"ja547:405.1":	"अप्फोटा सुरियवल्ली च, ",
"ja547:405.2":	"काळीया मधुगन्धिया; ",
"ja547:405.3":	"असोका मुदयन्ती च, ",
"ja547:405.4":	"वल्लिभो खुद्दपुप्फियो। ",
"ja547:406.1":	"कोरण्डका अनोजा च, ",
"ja547:406.2":	"पुप्फिता नागमल्लिका; ",
"ja547:406.3":	"रुक्खमारुय्ह तिट्ठन्ति, ",
"ja547:406.4":	"फुल्ला किंसुकवल्लियो। ",
"ja547:407.1":	"कटेरुहा च वासन्ती, ",
"ja547:407.2":	"यूथिका मधुगन्धिया; ",
"ja547:407.3":	"निलिया सुमना भण्डी, ",
"ja547:407.4":	"सोभति पदुमुत्तरो। ",
"ja547:408.1":	"पाटली समुद्दकप्पासी, ",
"ja547:408.2":	"कणिकारा च पुप्फिता; ",
"ja547:408.3":	"हेमजालाव दिस्सन्ति, ",
"ja547:408.4":	"रुचिरग्गि सिखूपमा। ",
"ja547:409.1":	"यानि तानि च पुप्फानि, ",
"ja547:409.2":	"थलजानुदकानि च; ",
"ja547:409.3":	"सब्बानि तत्थ दिस्सन्ति, ",
"ja547:409.4":	"एवं रम्मो महोदधि। ",
"ja547:410.1":	"अथस्सा पोक्खरणिया, ",
"ja547:410.2":	"बहुका वारिगोचरा; ",
"ja547:410.3":	"रोहिता नळपी सिङ्गू, ",
"ja547:410.4":	"कुम्भिला मकरा सुसू। ",
"ja547:411.1":	"मधु च मधुलट्ठि च, ",
"ja547:411.2":	"तालिसा च पियङ्गुका; ",
"ja547:411.3":	"कुटन्दजा भद्दमुत्ता, ",
"ja547:411.4":	"सेतपुप्फा च लोलुपा। ",
"ja547:412.1":	"सुरभी च रुक्खा तगरा, ",
"ja547:412.2":	"बहुका तुङ्गवण्टका; ",
"ja547:412.3":	"पद्मका नरदा कुट्ठा, ",
"ja547:412.4":	"झामका च हरेणुका। ",
"ja547:413.1":	"हलिद्दका गन्धसिला, ",
"ja547:413.2":	"हिरिवेरा च गुग्गुला; ",
"ja547:413.3":	"विभेदिका चोरका कुट्ठा, ",
"ja547:413.4":	"कप्पूरा च कलिङ्गुका। ",
"ja547:414.1":	"अथेत्थ सीहब्यग्घा च, ",
"ja547:414.2":	"पुरिसालू च हत्थियो; ",
"ja547:414.3":	"एणेय्या पसदा चेव, ",
"ja547:414.4":	"रोहिच्चा सरभा मिगा। ",
"ja547:415.1":	"कोट्ठसुणा सुणोपि च, ",
"ja547:415.2":	"तुलिया नळसन्निभा; ",
"ja547:415.3":	"चामरी चलनी लङ्घी, ",
"ja547:415.4":	"झापिता मक्कटा पिचु। ",
"ja547:416.1":	"कक्कटा कटमाया च, ",
"ja547:416.2":	"इक्का गोणसिरा बहू; ",
"ja547:416.3":	"खग्गा वराहा नकुला, ",
"ja547:416.4":	"काळकेत्थ बहूतसो। ",
"ja547:417.1":	"महिंसा सोणसिङ्गाला, ",
"ja547:417.2":	"पम्पका च समन्ततो; ",
"ja547:417.3":	"आकुच्छा पचलाका च, ",
"ja547:417.4":	"चित्रका चापि दीपियो। ",
"ja547:418.1":	"पेलका च विघासादा, ",
"ja547:418.2":	"सीहा गोगणिसादका; ",
"ja547:418.3":	"अट्ठपादा च मोरा च, ",
"ja547:418.4":	"भस्सरा च कुकुत्थका। ",
"ja547:419.1":	"चङ्कोरा कुक्कुटा नागा, ",
"ja547:419.2":	"अञ्ञमञ्ञं पकूजिनो; ",
"ja547:419.3":	"बका बलाका नज्जुहा, ",
"ja547:419.4":	"दिन्दिभा कुञ्जवाजिता। ",
"ja547:420.1":	"ब्यग्घिनसा लोहपिट्ठा, ",
"ja547:420.2":	"पम्मका जीवजीवका; ",
"ja547:420.3":	"कपिञ्जरा तित्तिरायो, ",
"ja547:420.4":	"कुला च पटिकुत्थका। ",
"ja547:421.1":	"मन्दालका चेलकेटु, ",
"ja547:421.2":	"भण्डुतित्तिरनामका; ",
"ja547:421.3":	"चेलावका पिङ्गलायो, ",
"ja547:421.4":	"गोटका अङ्गहेतुका। ",
"ja547:422.1":	"करविया च सग्गा च, ",
"ja547:422.2":	"उहुङ्कारा च कुक्कुहा; ",
"ja547:422.3":	"नानादिजगणाकिण्णं, ",
"ja547:422.4":	"नानासरनिकूजितं। ",
"ja547:423.1":	"अथेत्थ सकुणा सन्ति, ",
"ja547:423.2":	"नीलका मञ्जुभाणका; ",
"ja547:423.3":	"मोदन्ति सह भरियाहि, ",
"ja547:423.4":	"अञ्ञमञ्ञं पकूजिनो। ",
"ja547:424.1":	"अथेत्थ सकुणा सन्ति, ",
"ja547:424.2":	"दिजा मञ्जुस्सरा सिता; ",
"ja547:424.3":	"सेतच्छिकूटा भद्रक्खा, ",
"ja547:424.4":	"अण्डजा चित्रपेखुणा। ",
"ja547:425.1":	"अथेत्थ सकुणा सन्ति, ",
"ja547:425.2":	"दिजा मञ्जुस्सरा सिता; ",
"ja547:425.3":	"सिखण्डी नीलगीवाहि, ",
"ja547:425.4":	"अञ्ञमञ्ञं पकूजिनो। ",
"ja547:426.1":	"कुकुत्थका कुळीरका, ",
"ja547:426.2":	"कोट्ठा पोक्खरसातका; ",
"ja547:426.3":	"कालामेय्या बलियक्खा, ",
"ja547:426.4":	"कदम्बा सुवसाळिका। ",
"ja547:427.1":	"हलिद्दा लोहिता सेता, ",
"ja547:427.2":	"अथेत्थ नलका बहू; ",
"ja547:427.3":	"वारणा भिङ्गराजा च, ",
"ja547:427.4":	"कदम्बा सुवकोकिला। ",
"ja547:428.1":	"उक्कुसा कुररा हंसा, ",
"ja547:428.2":	"आटा परिवदेन्तिका; ",
"ja547:428.3":	"पाकहंसा अतिबला, ",
"ja547:428.4":	"नज्जुहा जीवजीवका। ",
"ja547:429.1":	"पारेवता रविहंसा, ",
"ja547:429.2":	"चक्कवाका नदीचरा; ",
"ja547:429.3":	"वारणाभिरुदा रम्मा, ",
"ja547:429.4":	"उभो कालूपकूजिनो। ",
"ja547:430.1":	"अथेत्थ सकुणा सन्ति, ",
"ja547:430.2":	"नानावण्णा बहू दिजा; ",
"ja547:430.3":	"मोदन्ति सह भरियाहि, ",
"ja547:430.4":	"अञ्ञमञ्ञं पकूजिनो। ",
"ja547:431.1":	"अथेत्थ सकुणा सन्ति, ",
"ja547:431.2":	"नानावण्णा बहू दिजा; ",
"ja547:431.3":	"सब्बे मञ्जू निकूजन्ति, ",
"ja547:431.4":	"मुचलिन्दमुभतो सरं। ",
"ja547:432.1":	"अथेत्थ सकुणा सन्ति, ",
"ja547:432.2":	"करविया नाम ते दिजा; ",
"ja547:432.3":	"मोदन्ति सह भरियाहि, ",
"ja547:432.4":	"अञ्ञमञ्ञं पकूजिनो। ",
"ja547:433.1":	"अथेत्थ सकुणा सन्ति, ",
"ja547:433.2":	"करविया नाम ते दिजा; ",
"ja547:433.3":	"सब्बे मञ्जू निकूजन्ति, ",
"ja547:433.4":	"मुचलिन्दमुभतो सरं। ",
"ja547:434.1":	"एणेय्यपसदाकिण्णं, ",
"ja547:434.2":	"नागसंसेवितं वनं; ",
"ja547:434.3":	"नानालताहि सञ्छन्नं, ",
"ja547:434.4":	"कदलीमिगसेवितं। ",
"ja547:435.1":	"अथेत्थ सासपो बहुको, ",
"ja547:435.2":	"नीवारो वरको बहु; ",
"ja547:435.3":	"सालि अकट्ठपाको च, ",
"ja547:435.4":	"उच्छु तत्थ अनप्पको। ",
"ja547:436.1":	"अयं एकपदी एति, ",
"ja547:436.2":	"उजुं गच्छति अस्समं; ",
"ja547:436.3":	"खुदं पिपासं अरतिं, ",
"ja547:436.4":	"तत्थ पत्तो न विन्दति; ",
"ja547:436.5":	"यत्थ वेस्सन्तरो राजा, ",
"ja547:436.6":	"सह पुत्तेहि सम्मति। ",
"ja547:437.1":	"धारेन्तो ब्राह्मणवण्णं, ",
"ja547:437.2":	"आसदञ्च मसं जटं; ",
"ja547:437.3":	"चम्मवासी छमा सेति, ",
"ja547:437.4":	"जातवेदं नमस्सति”। ",
"ja547:438.1":	"इदं सुत्वा ब्रह्मबन्धु, ",
"ja547:438.2":	"इसिं कत्वा पदक्खिणं; ",
"ja547:438.3":	"उदग्गचित्तो पक्कामि, ",
"ja547:438.4":	"यत्थ वेस्सन्तरो अहु। ",
"ja547:439.1":	"महावनवण्णना। ",
"ja547:440.0":	"८। दारकपब्ब ",
"ja547:440.1":	"“उट्ठेहि जालि पतिट्ठ, ",
"ja547:440.2":	"पोराणं विय दिस्सति; ",
"ja547:440.3":	"ब्राह्मणं विय पस्सामि, ",
"ja547:440.4":	"नन्दियो माभिकीररे”। ",
"ja547:441.1":	"“अहम्पि तात पस्सामि, ",
"ja547:441.2":	"यो सो ब्रह्माव दिस्सति; ",
"ja547:441.3":	"अद्धिको विय आयाति, ",
"ja547:441.4":	"अतिथी नो भविस्सति”। ",
"ja547:442.1":	"“कच्चि नु भोतो कुसलं, ",
"ja547:442.2":	"कच्चि भोतो अनामयं; ",
"ja547:442.3":	"कच्चि उञ्छेन यापेथ, ",
"ja547:442.4":	"कच्चि मूलफला बहू। ",
"ja547:443.1":	"कच्चि डंसा मकसा च, ",
"ja547:443.2":	"अप्पमेव सरीसपा; ",
"ja547:443.3":	"वने वाळमिगाकिण्णे, ",
"ja547:443.4":	"कच्चि हिंसा न विज्जति”। ",
"ja547:444.1":	"“कुसलञ्चेव नो ब्रह्मे, ",
"ja547:444.2":	"अथो ब्रह्मे अनामयं; ",
"ja547:444.3":	"अथो उञ्छेन यापेम, ",
"ja547:444.4":	"अथो मूलफला बहू। ",
"ja547:445.1":	"अथो डंसा मकसा च, ",
"ja547:445.2":	"अप्पमेव सरीसपा; ",
"ja547:445.3":	"वने वाळमिगाकिण्णे, ",
"ja547:445.4":	"हिंसा अम्हं न विज्जति”। ",
"ja547:446.1":	"सत्त नो मासे वसतं, ",
"ja547:446.2":	"अरञ्ञे जीवसोकिनं; ",
"ja547:446.3":	"इमम्पि पठमं पस्साम, ",
"ja547:446.4":	"ब्राह्मणं देववण्णिनं; ",
"ja547:446.5":	"आदाय वेळुवं दण्डं, ",
"ja547:446.6":	"अग्गिहुत्तं कमण्डलुं। ",
"ja547:447.1":	"स्वागतं ते महाब्रह्मे, ",
"ja547:447.2":	"अथो ते अदुरागतं; ",
"ja547:447.3":	"अन्तो पविस भद्दन्ते, ",
"ja547:447.4":	"पादे पक्खालयस्सु ते। ",
"ja547:448.1":	"तिन्दुकानि पियालानि, ",
"ja547:448.2":	"मधुके कासुमारियो; ",
"ja547:448.3":	"फलानि खुद्दकप्पानि, ",
"ja547:448.4":	"भुञ्ज ब्रह्मे वरं वरं। ",
"ja547:449.1":	"इदम्पि पानीयं सीतं, ",
"ja547:449.2":	"आभतं गिरिगब्भरा; ",
"ja547:449.3":	"ततो पिव महाब्रह्मे, ",
"ja547:449.4":	"सचे त्वं अभिकङ्खसि। ",
"ja547:450.1":	"अथ त्वं केन वण्णेन, ",
"ja547:450.2":	"केन वा पन हेतुना; ",
"ja547:450.3":	"अनुप्पत्तो ब्रहारञ्ञं, ",
"ja547:450.4":	"तं मे अक्खाहि पुच्छितो। ",
"ja547:451.1":	"“यथा वारिवहो पूरो, ",
"ja547:451.2":	"सब्बकालं न खीयति; ",
"ja547:451.3":	"एवं तं याचितागच्छिं, ",
"ja547:451.4":	"पुत्ते मे देहि याचितो”। ",
"ja547:452.1":	"“ददामि न विकम्पामि, ",
"ja547:452.2":	"इस्सरो नय ब्राह्मण; ",
"ja547:452.3":	"पातो गता राजपुत्ती, ",
"ja547:452.4":	"सायं उञ्छातो एहिति। ",
"ja547:453.1":	"एकरत्तिं वसित्वान, ",
"ja547:453.2":	"पातो गच्छसि ब्राह्मण; ",
"ja547:453.3":	"तस्सा न्हाते उपघाते, ",
"ja547:453.4":	"अथ ने मालधारिने। ",
"ja547:454.1":	"एकरत्तिं वसित्वान, ",
"ja547:454.2":	"पातो गच्छसि ब्राह्मण; ",
"ja547:454.3":	"नानापुप्फेहि सञ्छन्ने, ",
"ja547:454.4":	"नानागन्धेहि भूसिते; ",
"ja547:454.5":	"नानामूलफलाकिण्णे, ",
"ja547:454.6":	"गच्छ स्वादाय ब्राह्मण”। ",
"ja547:455.1":	"“न वासमभिरोचामि, ",
"ja547:455.2":	"गमनं मय्ह रुच्चति; ",
"ja547:455.3":	"अन्तरायोपि मे अस्स, ",
"ja547:455.4":	"गच्छञ्ञेव रथेसभ। ",
"ja547:456.1":	"न हेता याचयोगी नं, ",
"ja547:456.2":	"अन्तरायस्स कारिया; ",
"ja547:456.3":	"इत्थियो मन्तं जानन्ति, ",
"ja547:456.4":	"सब्बं गण्हन्ति वामतो। ",
"ja547:457.1":	"सद्धाय दानं ददतो, ",
"ja547:457.2":	"मासं अदक्खि मातरं; ",
"ja547:457.3":	"अन्तरायम्पि सा कयिरा, ",
"ja547:457.4":	"गच्छञ्ञेव रथेसभ। ",
"ja547:458.1":	"आमन्तयस्सु ते पुत्ते, ",
"ja547:458.2":	"मा ते मातरमद्दसुं; ",
"ja547:458.3":	"सद्धाय दानं ददतो, ",
"ja547:458.4":	"एवं पुञ्ञं पवड्ढति। ",
"ja547:459.1":	"आमन्तयस्सु ते पुत्ते, ",
"ja547:459.2":	"मा ते मातरमद्दसुं; ",
"ja547:459.3":	"मादिसस्स धनं दत्वा, ",
"ja547:459.4":	"राज सग्गं गमिस्ससि”। ",
"ja547:460.1":	"“सचे त्वं निच्छसे दट्ठुं, ",
"ja547:460.2":	"मम भरियं पतिब्बतं; ",
"ja547:460.3":	"अय्यकस्सपि दस्सेहि, ",
"ja547:460.4":	"जालिं कण्हाजिनं चुभो। ",
"ja547:461.1":	"इमे कुमारे दिस्वान, ",
"ja547:461.2":	"मञ्जुके पियभाणिने; ",
"ja547:461.3":	"पतीतो सुमनो वित्तो, ",
"ja547:461.4":	"बहुं दस्सति ते धनं”। ",
"ja547:462.1":	"“अच्छेदनस्स भायामि, ",
"ja547:462.2":	"राजपुत्त सुणोहि मे; ",
"ja547:462.3":	"राजदण्डाय मं दज्जा, ",
"ja547:462.4":	"विक्किणेय्य हनेय्य वा; ",
"ja547:462.5":	"जिनो धनञ्च दासे च, ",
"ja547:462.6":	"गारय्हस्स ब्रह्मबन्धुया”। ",
"ja547:463.1":	"“इमे कुमारे दिस्वान, ",
"ja547:463.2":	"मञ्जुके पियभाणिने; ",
"ja547:463.3":	"धम्मे ठितो महाराजा, ",
"ja547:463.4":	"सिवीनं रट्ठवड्ढनो; ",
"ja547:463.5":	"लद्धा पीतिसोमनस्सं, ",
"ja547:463.6":	"बहुं दस्सति ते धनं”। ",
"ja547:464.1":	"“नाहं तम्पि करिस्सामि, ",
"ja547:464.2":	"यं मं त्वं अनुसाससि; ",
"ja547:464.3":	"दारकेव अहं नेस्सं, ",
"ja547:464.4":	"ब्राह्मण्या परिचारके”। ",
"ja547:465.1":	"ततो कुमारा ब्यथिता, ",
"ja547:465.2":	"सुत्वा लुद्दस्स भासितं; ",
"ja547:465.3":	"तेन तेन पधाविंसु, ",
"ja547:465.4":	"जाली कण्हाजिना चुभो। ",
"ja547:466.1":	"“एहि तात पियपुत्त, ",
"ja547:466.2":	"पूरेथ मम पारमिं; ",
"ja547:466.3":	"हदयं मेभिसिञ्चेथ, ",
"ja547:466.4":	"करोथ वचनं मम। ",
"ja547:467.1":	"याना नावा च मे होथ, ",
"ja547:467.2":	"अचला भवसागरे; ",
"ja547:467.3":	"जातिपारं तरिस्सामि, ",
"ja547:467.4":	"सन्तारेस्सं सदेवकं। ",
"ja547:468.1":	"एहि अम्म पियधीति, ",
"ja547:468.2":	"पूरेथ मम पारमिं; ",
"ja547:468.3":	"हदयं मेभिसिञ्चेथ, ",
"ja547:468.4":	"करोथ वचनं मम। ",
"ja547:469.1":	"याना नावा च मे होथ, ",
"ja547:469.2":	"अचला भवसागरे; ",
"ja547:469.3":	"जातिपारं तरिस्सामि, ",
"ja547:469.4":	"उद्धरिस्सं सदेवकं”। ",
"ja547:470.1":	"ततो कुमारे आदाय, ",
"ja547:470.2":	"जालिं कण्हाजिनं चुभो; ",
"ja547:470.3":	"ब्राह्मणस्स अदा दानं, ",
"ja547:470.4":	"सिवीनं रट्ठवड्ढनो। ",
"ja547:471.1":	"ततो कुमारे आदाय, ",
"ja547:471.2":	"जालिं कण्हाजिनं चुभो; ",
"ja547:471.3":	"ब्राह्मणस्स अदा वित्तो, ",
"ja547:471.4":	"पुत्तके दानमुत्तमं। ",
"ja547:472.1":	"तदासि यं भिंसनकं, ",
"ja547:472.2":	"तदासि लोमहंसनं; ",
"ja547:472.3":	"यं कुमारे पदिन्नम्हि, ",
"ja547:472.4":	"मेदनी सम्पकम्पथ। ",
"ja547:473.1":	"तदासि यं भिंसनकं, ",
"ja547:473.2":	"तदासि लोमहंसनं; ",
"ja547:473.3":	"यं पञ्जलिकतो राजा, ",
"ja547:473.4":	"कुमारे सुखवच्छिते; ",
"ja547:473.5":	"ब्राह्मणस्स अदा दानं, ",
"ja547:473.6":	"सिवीनं रट्ठवड्ढनो। ",
"ja547:474.1":	"ततो सो ब्राह्मणो लुद्दो, ",
"ja547:474.2":	"लतं दन्तेहि छिन्दिय; ",
"ja547:474.3":	"लताय हत्थे बन्धित्वा, ",
"ja547:474.4":	"लताय अनुमज्जथ। ",
"ja547:475.1":	"ततो सो रज्जुमादाय, ",
"ja547:475.2":	"दण्डञ्चादाय ब्राह्मणो; ",
"ja547:475.3":	"आकोटयन्तो ते नेति, ",
"ja547:475.4":	"सिविराजस्स पेक्खतो। ",
"ja547:476.1":	"ततो कुमारा पक्कामुं, ",
"ja547:476.2":	"ब्राह्मणस्स पमुञ्चिय; ",
"ja547:476.3":	"अस्सुपुण्णेहि नेत्तेहि, ",
"ja547:476.4":	"पितरं सो उदिक्खति। ",
"ja547:477.1":	"वेधमस्सत्थपत्तंव, ",
"ja547:477.2":	"पितु पादानि वन्दति; ",
"ja547:477.3":	"पितु पादानि वन्दित्वा, ",
"ja547:477.4":	"इदं वचनमब्रवि। ",
"ja547:478.1":	"“अम्मा च तात निक्खन्ता, ",
"ja547:478.2":	"त्वञ्च नो तात दस्ससि; ",
"ja547:478.3":	"याव अम्मम्पि पस्सेमु, ",
"ja547:478.4":	"अथ नो तात दस्ससि। ",
"ja547:479.1":	"अम्मा च तात निक्खन्ता, ",
"ja547:479.2":	"त्वञ्च नो तात दस्ससि; ",
"ja547:479.3":	"मा नो त्वं तात अददा, ",
"ja547:479.4":	"याव अम्मापि एतु नो; ",
"ja547:479.5":	"तदायं ब्राह्मणो कामं, ",
"ja547:479.6":	"विक्किणातु हनातु वा। ",
"ja547:480.1":	"बलङ्कपादो अन्धनखो, ",
"ja547:480.2":	"अथो ओवद्धपिण्डिको; ",
"ja547:480.3":	"दीघुत्तरोट्ठो चपलो, ",
"ja547:480.4":	"कळारो भग्गनासको। ",
"ja547:481.1":	"कुम्भोदरो भग्गपिट्ठि, ",
"ja547:481.2":	"अथो विसमचक्खुको; ",
"ja547:481.3":	"लोहमस्सु हरितकेसो, ",
"ja547:481.4":	"वलीनं तिलकाहतो। ",
"ja547:482.1":	"पिङ्गलो च विनतो च, ",
"ja547:482.2":	"विकटो च ब्रहा खरो; ",
"ja547:482.3":	"अजिनानि च सन्नद्धो, ",
"ja547:482.4":	"अमनुस्सो भयानको। ",
"ja547:483.1":	"मनुस्सो उदाहु यक्खो, ",
"ja547:483.2":	"मंसलोहितभोजनो; ",
"ja547:483.3":	"गामा अरञ्ञमागम्म, ",
"ja547:483.4":	"धनं तं तात याचति। ",
"ja547:484.1":	"नीयमाने पिसाचेन, ",
"ja547:484.2":	"किं नु तात उदिक्खसि; ",
"ja547:484.3":	"अस्मा नून ते हदयं, ",
"ja547:484.4":	"आयसं दळ्हबन्धनं। ",
"ja547:485.1":	"यो नो बद्धे न जानासि, ",
"ja547:485.2":	"ब्राह्मणेन धनेसिना; ",
"ja547:485.3":	"अच्चायिकेन लुद्देन, ",
"ja547:485.4":	"यो नो गावोव सुम्भति। ",
"ja547:486.1":	"इधेव अच्छतं कण्हा, ",
"ja547:486.2":	"न सा जानाति किस्मिञ्चि; ",
"ja547:486.3":	"मिगीव खीरसम्मत्ता, ",
"ja547:486.4":	"यूथा हीना पकन्दति। ",
"ja547:487.1":	"न मे इदं तथा दुक्खं, ",
"ja547:487.2":	"लब्भा हि पुमुना इदं; ",
"ja547:487.3":	"यञ्च अम्मं न पस्सामि, ",
"ja547:487.4":	"तं मे दुक्खतरं इतो। ",
"ja547:488.1":	"न मे इदं तथा दुक्खं, ",
"ja547:488.2":	"लब्भा हि पुमुना इदं; ",
"ja547:488.3":	"यञ्च तातं न पस्सामि, ",
"ja547:488.4":	"तं मे दुक्खतरं इतो। ",
"ja547:489.1":	"सा नून कपणा अम्मा, ",
"ja547:489.2":	"चिररत्ताय रुच्छति; ",
"ja547:489.3":	"कण्हाजिनं अपस्सन्ती, ",
"ja547:489.4":	"कुमारिं चारुदस्सनिं। ",
"ja547:490.1":	"सो नून कपणो तातो, ",
"ja547:490.2":	"चिररत्ताय रुच्छति; ",
"ja547:490.3":	"कण्हाजिनं अपस्सन्तो, ",
"ja547:490.4":	"कुमारिं चारुदस्सनिं। ",
"ja547:491.1":	"सा नून कपणा अम्मा, ",
"ja547:491.2":	"चिरं रुच्छति अस्समे; ",
"ja547:491.3":	"कण्हाजिनं अपस्सन्ती, ",
"ja547:491.4":	"कुमारिं चारुदस्सनिं। ",
"ja547:492.1":	"सो नून कपणो तातो, ",
"ja547:492.2":	"चिरं रुच्छति अस्समे; ",
"ja547:492.3":	"कण्हाजिनं अपस्सन्तो, ",
"ja547:492.4":	"कुमारिं चारुदस्सनिं। ",
"ja547:493.1":	"सा नून कपणा अम्मा, ",
"ja547:493.2":	"चिररत्ताय रुच्छति; ",
"ja547:493.3":	"अड्ढरत्ते व रत्ते वा, ",
"ja547:493.4":	"नदीव अवसुच्छति। ",
"ja547:494.1":	"सो नून कपणो तातो, ",
"ja547:494.2":	"चिररत्ताय रुच्छति; ",
"ja547:494.3":	"अड्ढरत्ते व रत्ते वा, ",
"ja547:494.4":	"नदीव अवसुच्छति। ",
"ja547:495.1":	"इमे ते जम्बुका रुक्खा, ",
"ja547:495.2":	"वेदिसा सिन्दुवारका; ",
"ja547:495.3":	"विविधानि रुक्खजातानि, ",
"ja547:495.4":	"तानि अज्ज जहामसे। ",
"ja547:496.1":	"अस्सत्था पनसा चेमे, ",
"ja547:496.2":	"निग्रोधा च कपित्थना; ",
"ja547:496.3":	"विविधानि फलजातानि, ",
"ja547:496.4":	"तानि अज्ज जहामसे। ",
"ja547:497.1":	"इमे तिट्ठन्ति आरामा, ",
"ja547:497.2":	"अयं सीतूदका नदी; ",
"ja547:497.3":	"यत्थस्सु पुब्बे कीळाम, ",
"ja547:497.4":	"तानि अज्ज जहामसे। ",
"ja547:498.1":	"विविधानि पुप्फजातानि, ",
"ja547:498.2":	"अस्मिं उपरिपब्बते; ",
"ja547:498.3":	"यानस्सु पुब्बे धारेम, ",
"ja547:498.4":	"तानि अज्ज जहामसे। ",
"ja547:499.1":	"विविधानि फलजातानि, ",
"ja547:499.2":	"अस्मिं उपरिपब्बते; ",
"ja547:499.3":	"यानस्सु पुब्बे भुञ्जाम, ",
"ja547:499.4":	"तानि अज्ज जहामसे। ",
"ja547:500.1":	"इमे नो हत्थिका अस्सा, ",
"ja547:500.2":	"बलीबद्दा च नो इमे; ",
"ja547:500.3":	"येहिस्सु पुब्बे कीळाम, ",
"ja547:500.4":	"तानि अज्ज जहामसे”। ",
"ja547:501.1":	"नीयमाना कुमारा ते, ",
"ja547:501.2":	"पितरं एतदब्रवुं; ",
"ja547:501.3":	"“अम्मं आरोग्यं वज्जासि, ",
"ja547:501.4":	"त्वञ्च तात सुखी भव। ",
"ja547:502.1":	"इमे नो हत्थिका अस्सा, ",
"ja547:502.2":	"बलीबद्दा च नो इमे; ",
"ja547:502.3":	"तानि अम्माय दज्जेसि, ",
"ja547:502.4":	"सोकं तेहि विनेस्सति। ",
"ja547:503.1":	"इमे नो हत्थिका अस्सा, ",
"ja547:503.2":	"बलीबद्दा च नो इमे; ",
"ja547:503.3":	"तानि अम्मा उदिक्खन्ती, ",
"ja547:503.4":	"सोकं पटिविनेस्सति”। ",
"ja547:504.1":	"ततो वेस्सन्तरो राजा, ",
"ja547:504.2":	"दानं दत्वान खत्तियो; ",
"ja547:504.3":	"पण्णसालं पविसित्वा, ",
"ja547:504.4":	"कलुनं परिदेवयि। ",
"ja547:505.1":	"“कं न्वज्ज छाता तसिता, ",
"ja547:505.2":	"उपरुच्छन्ति दारका; ",
"ja547:505.3":	"सायं संवेसनाकाले, ",
"ja547:505.4":	"को ने दस्सति भोजनं। ",
"ja547:506.1":	"कं न्वज्ज छाता तसिता, ",
"ja547:506.2":	"उपरुच्छन्ति दारका; ",
"ja547:506.3":	"सायं संवेसनाकाले, ",
"ja547:506.4":	"अम्मा छातम्ह देथ नो। ",
"ja547:507.1":	"कथं नु पथं गच्छन्ति, ",
"ja547:507.2":	"पत्तिका अनुपाहना; ",
"ja547:507.3":	"सन्ता सूनेहि पादेहि, ",
"ja547:507.4":	"को ने हत्थे गहेस्सति। ",
"ja547:508.1":	"कथं नु सो न लज्जेय्य, ",
"ja547:508.2":	"सम्मुखा पहरं मम; ",
"ja547:508.3":	"अदूसकानं पुत्तानं, ",
"ja547:508.4":	"अलज्जी वत ब्राह्मणो। ",
"ja547:509.1":	"योपि मे दासिदासस्स, ",
"ja547:509.2":	"अञ्ञो वा पन पेसियो; ",
"ja547:509.3":	"तस्सापि सुविहीनस्स, ",
"ja547:509.4":	"को लज्जी पहरिस्सति। ",
"ja547:510.1":	"वारिजस्सेव मे सतो, ",
"ja547:510.2":	"बद्धस्स कुमिनामुखे; ",
"ja547:510.3":	"अक्कोसति पहरति, ",
"ja547:510.4":	"पिये पुत्ते अपस्सतो। ",
"ja547:511.1":	"अदु चापं गहेत्वान, ",
"ja547:511.2":	"खग्गं बन्धिय वामतो; ",
"ja547:511.3":	"आनेस्सामि सके पुत्ते, ",
"ja547:511.4":	"पुत्तानञ्हि वधो दुखो। ",
"ja547:512.1":	"अट्ठानमेतं दुक्खरूपं, ",
"ja547:512.2":	"यं कुमारा विहञ्ञरे; ",
"ja547:512.3":	"सतञ्च धम्ममञ्ञाय, ",
"ja547:512.4":	"को दत्वा अनुतप्पति”। ",
"ja547:513.1":	"“सच्चं किरेवमाहंसु, ",
"ja547:513.2":	"नरा एकच्चिया इध; ",
"ja547:513.3":	"यस्स नत्थि सका माता, ",
"ja547:513.4":	"यथा नत्थि तथेव सो। ",
"ja547:514.1":	"एहि कण्हे मरिस्साम, ",
"ja547:514.2":	"नत्थत्थो जीवितेन नो; ",
"ja547:514.3":	"दिन्नम्हाति जनिन्देन, ",
"ja547:514.4":	"ब्राह्मणस्स धनेसिनो; ",
"ja547:514.5":	"अच्चायिकस्स लुद्दस्स, ",
"ja547:514.6":	"यो नो गावोव सुम्भति। ",
"ja547:515.1":	"इमे ते जम्बुका रुक्खा, ",
"ja547:515.2":	"वेदिसा सिन्दुवारका; ",
"ja547:515.3":	"विविधानि रुक्खजातानि, ",
"ja547:515.4":	"तानि कण्हे जहामसे। ",
"ja547:516.1":	"अस्सत्था पनसा चेमे, ",
"ja547:516.2":	"निग्रोधा च कपित्थना; ",
"ja547:516.3":	"विविधानि फलजातानि, ",
"ja547:516.4":	"तानि कण्हे जहामसे। ",
"ja547:517.1":	"इमे तिट्ठन्ति आरामा, ",
"ja547:517.2":	"अयं सीतूदका नदी; ",
"ja547:517.3":	"यत्थस्सु पुब्बे कीळाम, ",
"ja547:517.4":	"तानि कण्हे जहामसे। ",
"ja547:518.1":	"विविधानि पुप्फजातानि, ",
"ja547:518.2":	"अस्मिं उपरिपब्बते; ",
"ja547:518.3":	"यानस्सु पुब्बे धारेम, ",
"ja547:518.4":	"तानि कण्हे जहामसे। ",
"ja547:519.1":	"विविधानि फलजातानि, ",
"ja547:519.2":	"अस्मिं उपरिपब्बते; ",
"ja547:519.3":	"यानस्सु पुब्बे भुञ्जाम, ",
"ja547:519.4":	"तानि कण्हे जहामसे। ",
"ja547:520.1":	"इमे नो हत्थिका अस्सा, ",
"ja547:520.2":	"बलीबद्दा च नो इमे; ",
"ja547:520.3":	"येहिस्सु पुब्बे कीळाम, ",
"ja547:520.4":	"तानि कण्हे जहामसे”। ",
"ja547:521.1":	"नीयमाना कुमारा ते, ",
"ja547:521.2":	"ब्राह्मणस्स पमुञ्चिय; ",
"ja547:521.3":	"तेन तेन पधाविंसु, ",
"ja547:521.4":	"जाली कण्हाजिना चुभो। ",
"ja547:522.1":	"ततो सो रज्जुमादाय, ",
"ja547:522.2":	"दण्डञ्चादाय ब्राह्मणो; ",
"ja547:522.3":	"आकोटयन्तो ते नेति, ",
"ja547:522.4":	"सिविराजस्स पेक्खतो। ",
"ja547:523.1":	"तं तं कण्हाजिनावोच, ",
"ja547:523.2":	"“अयं मं तात ब्राह्मणो; ",
"ja547:523.3":	"लट्ठिया पटिकोटेति, ",
"ja547:523.4":	"घरे जातंव दासियं। ",
"ja547:524.1":	"न चायं ब्राह्मणो तात, ",
"ja547:524.2":	"धम्मिका होन्ति ब्राह्मणा; ",
"ja547:524.3":	"यक्खो ब्राह्मणवण्णेन, ",
"ja547:524.4":	"खादितुं तात नेति नो; ",
"ja547:524.5":	"नीयमाने पिसाचेन, ",
"ja547:524.6":	"किं नु तात उदिक्खसि”। ",
"ja547:525.1":	"“इमे नो पादका दुक्खा, ",
"ja547:525.2":	"दीघो चद्धा सुदुग्गमो; ",
"ja547:525.3":	"नीचे चोलम्बते सूरियो, ",
"ja547:525.4":	"ब्राह्मणो च धारेति नो। ",
"ja547:526.1":	"ओकन्दामसे भूतानि, ",
"ja547:526.2":	"पब्बतानि वनानि च; ",
"ja547:526.3":	"सरस्स सिरसा वन्दाम, ",
"ja547:526.4":	"सुपतित्थे च आपके। ",
"ja547:527.1":	"तिणलतानि ओसध्यो, ",
"ja547:527.2":	"पब्बतानि वनानि च; ",
"ja547:527.3":	"अम्मं आरोग्यं वज्जाथ, ",
"ja547:527.4":	"अयं नो नेति ब्राह्मणो। ",
"ja547:528.1":	"वज्जन्तु भोन्तो अम्मञ्च, ",
"ja547:528.2":	"मद्दिं अस्माक मातरं; ",
"ja547:528.3":	"सचे अनुपतितुकामासि, ",
"ja547:528.4":	"खिप्पं अनुपतियासि नो। ",
"ja547:529.1":	"अयं एकपदी एति, ",
"ja547:529.2":	"उजुं गच्छति अस्समं; ",
"ja547:529.3":	"तमेवानुपतेय्यासि, ",
"ja547:529.4":	"अपि पस्सेसि ने लहुं। ",
"ja547:530.1":	"अहो वत रे जटिनी, ",
"ja547:530.2":	"वनमूलफलहारिके; ",
"ja547:530.3":	"सुञ्ञं दिस्वान अस्समं, ",
"ja547:530.4":	"तं ते दुक्खं भविस्सति। ",
"ja547:531.1":	"अतिवेलं नु अम्माय, ",
"ja547:531.2":	"उञ्छा लद्धो अनप्पको; ",
"ja547:531.3":	"या नो बद्धे न जानासि, ",
"ja547:531.4":	"ब्राह्मणेन धनेसिना। ",
"ja547:532.1":	"अच्चायिकेन लुद्देन, ",
"ja547:532.2":	"यो नो गावोव सुम्भति; ",
"ja547:532.3":	"अपज्ज अम्मं पस्सेमु, ",
"ja547:532.4":	"सायं उञ्छातो आगतं। ",
"ja547:533.1":	"दज्जा अम्मा ब्राह्मणस्स, ",
"ja547:533.2":	"फलं खुद्देन मिस्सितं; ",
"ja547:533.3":	"तदायं असितो धातो, ",
"ja547:533.4":	"न बाळ्हं धारयेय्य नो। ",
"ja547:534.1":	"सूना च वत नो पादा, ",
"ja547:534.2":	"बाळ्हं धारेति ब्राह्मणो; ",
"ja547:534.3":	"इति तत्थ विलपिंसु, ",
"ja547:534.4":	"कुमारा मातुगिद्धिनो”। ",
"ja547:535.1":	"दारकपब्बं नाम। ",
"ja547:536.0":	"९। मद्दीपब्ब ",
"ja547:536.1":	"तेसं लालप्पितं सुत्वा, ",
"ja547:536.2":	"तयो वाळा वने मिगा; ",
"ja547:536.3":	"सीहो ब्यग्घो च दीपि च, ",
"ja547:536.4":	"इदं वचनमब्रवुं। ",
"ja547:537.1":	"“मा हेव नो राजपुत्ती, ",
"ja547:537.2":	"सायं उञ्छातो आगमा; ",
"ja547:537.3":	"मा हेवम्हाक निब्भोगे, ",
"ja547:537.4":	"हेठयित्थ वने मिगा। ",
"ja547:538.1":	"सीहो चे नं विहेठेय्य, ",
"ja547:538.2":	"ब्यग्घो दीपि च लक्खणं; ",
"ja547:538.3":	"नेव जालीकुमारस्स, ",
"ja547:538.4":	"कुतो कण्हाजिना सिया; ",
"ja547:538.5":	"उभयेनेव जीयेथ, ",
"ja547:538.6":	"पतिं पुत्ते च लक्खणा”। ",
"ja547:539.1":	"“खणित्तिकं मे पतितं, ",
"ja547:539.2":	"दक्खिणक्खि च फन्दति; ",
"ja547:539.3":	"अफला फलिनो रुक्खा, ",
"ja547:539.4":	"सब्बा मुय्हन्ति मे दिसा”। ",
"ja547:540.1":	"तस्सा सायन्हकालस्मिं, ",
"ja547:540.2":	"अस्समागमनं पति; ",
"ja547:540.3":	"अत्थङ्गतम्हि सूरिये, ",
"ja547:540.4":	"वाळा पन्थे उपट्ठहुं। ",
"ja547:541.1":	"“नीचे चोलम्बते सूरियो, ",
"ja547:541.2":	"दूरे च वत अस्समो; ",
"ja547:541.3":	"यञ्च नेसं इतो हस्सं, ",
"ja547:541.4":	"तं ते भुञ्जेय्यु भोजनं। ",
"ja547:542.1":	"सो नून खत्तियो एको, ",
"ja547:542.2":	"पण्णसालाय अच्छति; ",
"ja547:542.3":	"तोसेन्तो दारके छाते, ",
"ja547:542.4":	"ममं दिस्वा अनायतिं। ",
"ja547:543.1":	"ते नून पुत्तका मय्हं, ",
"ja547:543.2":	"कपणाय वराकिया; ",
"ja547:543.3":	"सायं संवेसनाकाले, ",
"ja547:543.4":	"खीरपीताव अच्छरे। ",
"ja547:544.1":	"ते नून पुत्तका मय्हं, ",
"ja547:544.2":	"कपणाय वराकिया; ",
"ja547:544.3":	"सायं संवेसनाकाले, ",
"ja547:544.4":	"वारिपीताव अच्छरे। ",
"ja547:545.1":	"ते नून पुत्तका मय्हं, ",
"ja547:545.2":	"कपणाय वराकिया; ",
"ja547:545.3":	"पच्चुग्गता मं तिट्ठन्ति, ",
"ja547:545.4":	"वच्छा बालाव मातरं। ",
"ja547:546.1":	"ते नून पुत्तका मय्हं, ",
"ja547:546.2":	"कपणाय वराकिया; ",
"ja547:546.3":	"पच्चुग्गता मं तिट्ठन्ति, ",
"ja547:546.4":	"हंसावुपरिपल्लले। ",
"ja547:547.1":	"ते नून पुत्तका मय्हं, ",
"ja547:547.2":	"कपणाय वराकिया; ",
"ja547:547.3":	"पच्चुग्गता मं तिट्ठन्ति, ",
"ja547:547.4":	"अस्समस्साविदूरतो। ",
"ja547:548.1":	"एकायनो एकपथो, ",
"ja547:548.2":	"सरा सोब्भा च पस्सतो; ",
"ja547:548.3":	"अञ्ञं मग्गं न पस्सामि, ",
"ja547:548.4":	"येन गच्छेय्य अस्समं। ",
"ja547:549.1":	"मिगा नमत्थु राजानो, ",
"ja547:549.2":	"काननस्मिं महब्बला; ",
"ja547:549.3":	"धम्मेन भातरो होथ, ",
"ja547:549.4":	"मग्गं मे देथ याचिता। ",
"ja547:550.1":	"अवरुद्धस्साहं भरिया, ",
"ja547:550.2":	"राजपुत्तस्स सिरीमतो; ",
"ja547:550.3":	"तञ्चाहं नातिमञ्ञामि, ",
"ja547:550.4":	"रामं सीतावनुब्बता। ",
"ja547:551.1":	"तुम्हे च पुत्ते पस्सथ, ",
"ja547:551.2":	"सायं संवेसनं पति; ",
"ja547:551.3":	"अहञ्च पुत्ते पस्सेय्यं, ",
"ja547:551.4":	"जालिं कण्हाजिनं चुभो। ",
"ja547:552.1":	"बहुञ्चिदं मूलफलं, ",
"ja547:552.2":	"भक्खो चायं अनप्पको; ",
"ja547:552.3":	"ततो उपड्ढं दस्सामि, ",
"ja547:552.4":	"मग्गं मे देथ याचिता। ",
"ja547:553.1":	"राजपुत्ती च नो माता, ",
"ja547:553.2":	"राजपुत्तो च नो पिता; ",
"ja547:553.3":	"धम्मेन भातरो होथ, ",
"ja547:553.4":	"मग्गं मे देथ याचिता”। ",
"ja547:554.1":	"तस्सा लालप्पमानाय, ",
"ja547:554.2":	"बहुं कारुञ्ञसञ्हितं; ",
"ja547:554.3":	"सुत्वा नेलपतिं वाचं, ",
"ja547:554.4":	"वाळा पन्था अपक्कमुं। ",
"ja547:555.1":	"“इमम्हि नं पदेसम्हि, ",
"ja547:555.2":	"पुत्तका पंसुकुण्ठिता; ",
"ja547:555.3":	"पच्चुग्गता मं तिट्ठन्ति, ",
"ja547:555.4":	"वच्छा बालाव मातरं। ",
"ja547:556.1":	"इमम्हि नं पदेसम्हि, ",
"ja547:556.2":	"पुत्तका पंसुकुण्ठिता; ",
"ja547:556.3":	"पच्चुग्गता मं तिट्ठन्ति, ",
"ja547:556.4":	"हंसावुपरिपल्लले। ",
"ja547:557.1":	"इमम्हि नं पदेसम्हि, ",
"ja547:557.2":	"पुत्तका पंसुकुण्ठिता; ",
"ja547:557.3":	"पच्चुग्गता मं तिट्ठन्ति, ",
"ja547:557.4":	"अस्समस्साविदूरतो। ",
"ja547:558.1":	"द्वे मिगा विय उक्कण्णा, ",
"ja547:558.2":	"समन्ता मभिधाविनो; ",
"ja547:558.3":	"आनन्दिनो पमुदिता, ",
"ja547:558.4":	"वग्गमानाव कम्परे; ",
"ja547:558.5":	"त्यज्ज पुत्ते न पस्सामि, ",
"ja547:558.6":	"जालिं कण्हाजिनं चुभो। ",
"ja547:559.1":	"छकलीव मिगी छापं, ",
"ja547:559.2":	"पक्खी मुत्ताव पञ्जरा; ",
"ja547:559.3":	"ओहाय पुत्ते निक्खमिं, ",
"ja547:559.4":	"सीहीवामिसगिद्धिनी; ",
"ja547:559.5":	"त्यज्ज पुत्ते न पस्सामि, ",
"ja547:559.6":	"जालिं कण्हाजिनं चुभो। ",
"ja547:560.1":	"इदं नेसं पदक्कन्तं, ",
"ja547:560.2":	"नागानमिव पब्बते; ",
"ja547:560.3":	"चितका परिकिण्णायो, ",
"ja547:560.4":	"अस्समस्साविदूरतो; ",
"ja547:560.5":	"त्यज्ज पुत्ते न पस्सामि, ",
"ja547:560.6":	"जालिं कण्हाजिनं चुभो। ",
"ja547:561.1":	"वालिकायपि ओकिण्णा, ",
"ja547:561.2":	"पुत्तका पंसुकुण्ठिता; ",
"ja547:561.3":	"समन्ता मभिधावन्ति, ",
"ja547:561.4":	"ते न पस्सामि दारके। ",
"ja547:562.1":	"ये मं पुरे पच्चुट्ठेन्ति, ",
"ja547:562.2":	"अरञ्ञा दूरमायतिं; ",
"ja547:562.3":	"त्यज्ज पुत्ते न पस्सामि, ",
"ja547:562.4":	"जालिं कण्हाजिनं चुभो। ",
"ja547:563.1":	"छकलिंव मिगिं छापा, ",
"ja547:563.2":	"पच्चुग्गन्तुन मातरं; ",
"ja547:563.3":	"दूरे मं पविलोकेन्ति, ",
"ja547:563.4":	"ते न पस्सामि दारके। ",
"ja547:564.1":	"इदं नेसं कीळनकं, ",
"ja547:564.2":	"पतितं पण्डुबेळुवं; ",
"ja547:564.3":	"त्यज्ज पुत्ते न पस्सामि, ",
"ja547:564.4":	"जालिं कण्हाजिनं चुभो। ",
"ja547:565.1":	"थना च मय्हिमे पूरा, ",
"ja547:565.2":	"उरो च सम्पदालति; ",
"ja547:565.3":	"त्यज्ज पुत्ते न पस्सामि, ",
"ja547:565.4":	"जालिं कण्हाजिनं चुभो। ",
"ja547:566.1":	"उच्छङ्गेको विचिनाति, ",
"ja547:566.2":	"थनमेकावलम्बति; ",
"ja547:566.3":	"त्यज्ज पुत्ते न पस्सामि, ",
"ja547:566.4":	"जालिं कण्हाजिनं चुभो। ",
"ja547:567.1":	"यस्सु सायन्हसमयं, ",
"ja547:567.2":	"पुत्तका पंसुकुण्ठिता; ",
"ja547:567.3":	"उच्छङ्गे मे विवत्तन्ति, ",
"ja547:567.4":	"ते न पस्सामि दारके। ",
"ja547:568.1":	"अयं सो अस्समो पुब्बे, ",
"ja547:568.2":	"समज्जो पटिभाति मं; ",
"ja547:568.3":	"त्यज्ज पुत्ते अपस्सन्त्या, ",
"ja547:568.4":	"भमते विय अस्समो। ",
"ja547:569.1":	"किमिदं अप्पसद्दोव, ",
"ja547:569.2":	"अस्समो पटिभाति मं; ",
"ja547:569.3":	"काकोलापि न वस्सन्ति, ",
"ja547:569.4":	"मता मे नून दारका। ",
"ja547:570.1":	"किमिदं अप्पसद्दोव, ",
"ja547:570.2":	"अस्समो पटिभाति मं; ",
"ja547:570.3":	"सकुणापि न वस्सन्ति, ",
"ja547:570.4":	"मता मे नून दारका। ",
"ja547:571.1":	"किमिदं तुण्हिभूतोसि, ",
"ja547:571.2":	"अपि रत्तेव मे मनो; ",
"ja547:571.3":	"काकोलापि न वस्सन्ति, ",
"ja547:571.4":	"मता मे नून दारका। ",
"ja547:572.1":	"किमिदं तुण्हिभूतोसि, ",
"ja547:572.2":	"अपि रत्तेव मे मनो; ",
"ja547:572.3":	"सकुणापि न वस्सन्ति, ",
"ja547:572.4":	"मता मे नून दारका। ",
"ja547:573.1":	"कच्चि नु मे अय्यपुत्त, ",
"ja547:573.2":	"मिगा खादिंसु दारके; ",
"ja547:573.3":	"अरञ्ञे इरिणे विवने, ",
"ja547:573.4":	"केन नीता मे दारका। ",
"ja547:574.1":	"अदु ते पहिता दूता, ",
"ja547:574.2":	"अदु सुत्ता पियंवदा; ",
"ja547:574.3":	"अदु बहि नो निक्खन्ता, ",
"ja547:574.4":	"खिड्डासु पसुता नु ते। ",
"ja547:575.1":	"नेवासं केसा दिस्सन्ति, ",
"ja547:575.2":	"हत्थपादा च जालिनो; ",
"ja547:575.3":	"सकुणानञ्च ओपातो, ",
"ja547:575.4":	"केन नीता मे दारका। ",
"ja547:576.1":	"इदं ततो दुक्खतरं, ",
"ja547:576.2":	"सल्लविद्धो यथा वणो; ",
"ja547:576.3":	"त्यज्ज पुत्ते न पस्सामि, ",
"ja547:576.4":	"जालिं कण्हाजिनं चुभो। ",
"ja547:577.1":	"इदम्पि दुतियं सल्लं, ",
"ja547:577.2":	"कम्पेति हदयं मम; ",
"ja547:577.3":	"यञ्च पुत्ते न पस्सामि, ",
"ja547:577.4":	"त्वञ्च मं नाभिभाससि। ",
"ja547:578.1":	"अज्जेव मे इमं रत्तिं, ",
"ja547:578.2":	"राजपुत्त न संससि; ",
"ja547:578.3":	"मञ्ञे ओक्कन्तसन्तं मं, ",
"ja547:578.4":	"पातो दक्खिसि नो मतं”। ",
"ja547:579.1":	"“नून मद्दी वरारोहा, ",
"ja547:579.2":	"राजपुत्ती यसस्सिनी; ",
"ja547:579.3":	"पातो गतासि उञ्छाय, ",
"ja547:579.4":	"किमिदं सायमागता”। ",
"ja547:580.1":	"“ननु त्वं सद्दमस्सोसि, ",
"ja547:580.2":	"ये सरं पातुमागता; ",
"ja547:580.3":	"सीहस्सपि नदन्तस्स, ",
"ja547:580.4":	"ब्यग्घस्स च निकुज्जितं। ",
"ja547:581.1":	"अहु पुब्बनिमित्तं मे, ",
"ja547:581.2":	"विचरन्त्या ब्रहावने; ",
"ja547:581.3":	"खणित्तो मे हत्था पतितो, ",
"ja547:581.4":	"उग्गीवञ्चापि अंसतो। ",
"ja547:582.1":	"तदाहं ब्यथिता भीता, ",
"ja547:582.2":	"पुथु कत्वान पञ्जलिं; ",
"ja547:582.3":	"सब्बदिसा नमस्सिस्सं, ",
"ja547:582.4":	"अपि सोत्थि इतो सिया। ",
"ja547:583.1":	"मा हेव नो राजपुत्तो, ",
"ja547:583.2":	"हतो सीहेन दीपिना; ",
"ja547:583.3":	"दारका वा परामट्ठा, ",
"ja547:583.4":	"अच्छकोकतरच्छिहि। ",
"ja547:584.1":	"सीहो ब्यग्घो च दीपि च, ",
"ja547:584.2":	"तयो वाळा वने मिगा; ",
"ja547:584.3":	"ते मं परियावरुं मग्गं, ",
"ja547:584.4":	"तेन सायम्हि आगता। ",
"ja547:585.1":	"अहं पतिञ्च पुत्ते च, ",
"ja547:585.2":	"आचेरमिव माणवो; ",
"ja547:585.3":	"अनुट्ठिता दिवारत्तिं, ",
"ja547:585.4":	"जटिनी ब्रह्मचारिनी। ",
"ja547:586.1":	"अजिनानि परिदहित्वा, ",
"ja547:586.2":	"वनमूलफलहारिया; ",
"ja547:586.3":	"विचरामि दिवारत्तिं, ",
"ja547:586.4":	"तुम्हं कामा हि पुत्तका। ",
"ja547:587.1":	"अहं सुवण्णहलिद्दिं, ",
"ja547:587.2":	"आभतं पण्डुबेळुवं; ",
"ja547:587.3":	"रुक्खपक्कानि चाहासिं, ",
"ja547:587.4":	"इमे वो पुत्त कीळना। ",
"ja547:588.1":	"इमं मूलाळिवत्तकं, ",
"ja547:588.2":	"सालुकं चिञ्चभेदकं; ",
"ja547:588.3":	"भुञ्ज खुद्देहि संयुत्तं, ",
"ja547:588.4":	"सह पुत्तेहि खत्तिय। ",
"ja547:589.1":	"पदुमं जालिनो देहि, ",
"ja547:589.2":	"कुमुदञ्च कुमारिया; ",
"ja547:589.3":	"मालिने पस्स नच्चन्ते, ",
"ja547:589.4":	"सिवि पुत्तानि अव्हय। ",
"ja547:590.1":	"ततो कण्हाजिनायपि, ",
"ja547:590.2":	"निसामेहि रथेसभ; ",
"ja547:590.3":	"मञ्जुस्सराय वग्गुया, ",
"ja547:590.4":	"अस्समं उपयन्तिया। ",
"ja547:591.1":	"समानसुखदुक्खम्हा, ",
"ja547:591.2":	"रट्ठा पब्बाजिता उभो; ",
"ja547:591.3":	"अपि सिवि पुत्ते पस्सेसि, ",
"ja547:591.4":	"जालिं कण्हाजिनं चुभो। ",
"ja547:592.1":	"समणे ब्राह्मणे नून, ",
"ja547:592.2":	"ब्रह्मचरियपरायणे; ",
"ja547:592.3":	"अहं लोके अभिस्सपिं, ",
"ja547:592.4":	"सीलवन्ते बहुस्सुते; ",
"ja547:592.5":	"त्यज्ज पुत्ते न पस्सामि, ",
"ja547:592.6":	"जालिं कण्हाजिनं चुभो। ",
"ja547:593.1":	"इमे ते जम्बुका रुक्खा, ",
"ja547:593.2":	"वेदिसा सिन्दुवारका; ",
"ja547:593.3":	"विविधानि रुक्खजातानि, ",
"ja547:593.4":	"ते कुमारा न दिस्सरे। ",
"ja547:594.1":	"अस्सत्था पनसा चेमे, ",
"ja547:594.2":	"निग्रोधा च कपित्थना; ",
"ja547:594.3":	"विविधानि फलजातानि, ",
"ja547:594.4":	"ते कुमारा न दिस्सरे। ",
"ja547:595.1":	"इमे तिट्ठन्ति आरामा, ",
"ja547:595.2":	"अयं सीतूदका नदी; ",
"ja547:595.3":	"यत्थस्सु पुब्बे कीळिंसु, ",
"ja547:595.4":	"ते कुमारा न दिस्सरे। ",
"ja547:596.1":	"विविधानि पुप्फजातानि, ",
"ja547:596.2":	"अस्मिं उपरिपब्बते; ",
"ja547:596.3":	"यानस्सु पुब्बे धारिंसु, ",
"ja547:596.4":	"ते कुमारा न दिस्सरे। ",
"ja547:597.1":	"विविधानि फलजातानि, ",
"ja547:597.2":	"अस्मिं उपरिपब्बते; ",
"ja547:597.3":	"यानस्सु पुब्बे भुञ्जिंसु, ",
"ja547:597.4":	"ते कुमारा न दिस्सरे। ",
"ja547:598.1":	"इमे ते हत्थिका अस्सा, ",
"ja547:598.2":	"बलीबद्दा च ते इमे; ",
"ja547:598.3":	"येहिस्सु पुब्बे कीळिंसु, ",
"ja547:598.4":	"ते कुमारा न दिस्सरे। ",
"ja547:599.1":	"इमे सामा ससोलूका, ",
"ja547:599.2":	"बहुका कदलीमिगा; ",
"ja547:599.3":	"येहिस्सु पुब्बे कीळिंसु, ",
"ja547:599.4":	"ते कुमारा न दिस्सरे। ",
"ja547:600.1":	"इमे हंसा च कोञ्चा च, ",
"ja547:600.2":	"मयूरा चित्रपेखुणा; ",
"ja547:600.3":	"येहिस्सु पुब्बे कीळिंसु, ",
"ja547:600.4":	"ते कुमारा न दिस्सरे। ",
"ja547:601.1":	"इमा ता वनगुम्बायो, ",
"ja547:601.2":	"पुप्फिता सब्बकालिका; ",
"ja547:601.3":	"यत्थस्सु पुब्बे कीळिंसु, ",
"ja547:601.4":	"ते कुमारा न दिस्सरे। ",
"ja547:602.1":	"इमा ता पोक्खरणी रम्मा, ",
"ja547:602.2":	"चक्कवाकूपकूजिता; ",
"ja547:602.3":	"मन्दालकेहि सञ्छन्ना, ",
"ja547:602.4":	"पदुमुप्पलकेहि च; ",
"ja547:602.5":	"यत्थस्सु पुब्बे कीळिंसु, ",
"ja547:602.6":	"ते कुमारा न दिस्सरे। ",
"ja547:603.1":	"न ते कट्ठानि भिन्नानि, ",
"ja547:603.2":	"न ते उदकमाहटं; ",
"ja547:603.3":	"अग्गिपि ते न हापितो, ",
"ja547:603.4":	"किं नु मन्दोव झायसि। ",
"ja547:604.1":	"पियो पियेन सङ्गम्म, ",
"ja547:604.2":	"समो मे ब्यपहञ्ञति; ",
"ja547:604.3":	"त्यज्ज पुत्ते न पस्सामि, ",
"ja547:604.4":	"जालिं कण्हाजिनं चुभो। ",
"ja547:605.1":	"न खो नो देव पस्सामि, ",
"ja547:605.2":	"येन ते नीहता मता; ",
"ja547:605.3":	"काकोलापि न वस्सन्ति, ",
"ja547:605.4":	"मता मे नून दारका। ",
"ja547:606.1":	"न खो नो देव पस्सामि, ",
"ja547:606.2":	"येन ते नीहता मता; ",
"ja547:606.3":	"सकुणापि न वस्सन्ति, ",
"ja547:606.4":	"मता मे नून दारका”। ",
"ja547:607.1":	"सा तत्थ परिदेवित्वा, ",
"ja547:607.2":	"पब्बतानि वनानि च; ",
"ja547:607.3":	"पुनदेवस्समं गन्त्वा, ",
"ja547:607.4":	"रोदि सामिकसन्तिके। ",
"ja547:608.1":	"“न खो नो देव पस्सामि, ",
"ja547:608.2":	"येन ते नीहता मता; ",
"ja547:608.3":	"काकोलापि न वस्सन्ति, ",
"ja547:608.4":	"मता मे नून दारका। ",
"ja547:609.1":	"न खो नो देव पस्सामि, ",
"ja547:609.2":	"येन ते नीहता मता; ",
"ja547:609.3":	"सकुणापि न वस्सन्ति, ",
"ja547:609.4":	"मता मे नून दारका। ",
"ja547:610.1":	"न खो नो देव पस्सामि, ",
"ja547:610.2":	"येन ते नीहता मता; ",
"ja547:610.3":	"विचरन्ती रुक्खमूलेसु, ",
"ja547:610.4":	"पब्बतेसु गुहासु च”। ",
"ja547:611.1":	"इति मद्दी वरारोहा, ",
"ja547:611.2":	"राजपुत्ती यसस्सिनी; ",
"ja547:611.3":	"बाहा पग्गय्ह कन्दित्वा, ",
"ja547:611.4":	"तत्थेव पतिता छमा। ",
"ja547:612.1":	"तमज्झपत्तं राजपुत्तिं, ",
"ja547:612.2":	"उदकेनाभिसिञ्चथ; ",
"ja547:612.3":	"अस्सत्थं नं विदित्वान, ",
"ja547:612.4":	"अथ नं एतदब्रवि। ",
"ja547:613.1":	"“आदियेनेव ते मद्दि, ",
"ja547:613.2":	"दुक्खं नक्खातुमिच्छिसं; ",
"ja547:613.3":	"दलिद्दो याचको वुड्ढो, ",
"ja547:613.4":	"ब्राह्मणो घरमागतो। ",
"ja547:614.1":	"तस्स दिन्ना मया पुत्ता, ",
"ja547:614.2":	"मद्दि मा भायि अस्सस; ",
"ja547:614.3":	"मं पस्स मद्दि मा पुत्ते, ",
"ja547:614.4":	"मा बाळ्हं परिदेवसि; ",
"ja547:614.5":	"लच्छाम पुत्ते जीवन्ता, ",
"ja547:614.6":	"अरोगा च भवामसे। ",
"ja547:615.1":	"पुत्ते पसुञ्च धञ्ञञ्च, ",
"ja547:615.2":	"यञ्च अञ्ञं घरे धनं; ",
"ja547:615.3":	"दज्जा सप्पुरिसो दानं, ",
"ja547:615.4":	"दिस्वा याचकमागतं; ",
"ja547:615.5":	"अनुमोदाहि मे मद्दि, ",
"ja547:615.6":	"पुत्तके दानमुत्तमं”। ",
"ja547:616.1":	"“अनुमोदामि ते देव, ",
"ja547:616.2":	"पुत्तके दानमुत्तमं; ",
"ja547:616.3":	"दत्वा चित्तं पसादेहि, ",
"ja547:616.4":	"भिय्यो दानं ददो भव। ",
"ja547:617.1":	"यो त्वं मच्छेरभूतेसु, ",
"ja547:617.2":	"मनुस्सेसु जनाधिप; ",
"ja547:617.3":	"ब्राह्मणस्स अदा दानं, ",
"ja547:617.4":	"सिवीनं रट्ठवड्ढनो”। ",
"ja547:618.1":	"निन्नादिता ते पथवी, ",
"ja547:618.2":	"सद्दो ते तिदिवङ्गतो; ",
"ja547:618.3":	"समन्ता विज्जुता आगुं, ",
"ja547:618.4":	"गिरीनंव पतिस्सुता। ",
"ja547:619.1":	"तस्स ते अनुमोदन्ति, ",
"ja547:619.2":	"उभो नारदपब्बता; ",
"ja547:619.3":	"इन्दो च ब्रह्मा पजापति, ",
"ja547:619.4":	"सोमो यमो वेस्सवणो; ",
"ja547:619.5":	"सब्बे देवानुमोदन्ति, ",
"ja547:619.6":	"तावतिंसा सैन्दका। ",
"ja547:620.1":	"इति मद्दी वरारोहा, ",
"ja547:620.2":	"राजपुत्ती यसस्सिनी; ",
"ja547:620.3":	"वेस्सन्तरस्स अनुमोदि, ",
"ja547:620.4":	"पुत्तके दानमुत्तमं। ",
"ja547:621.1":	"मद्दीपब्बं नाम। ",
"ja547:622.0":	"१०। सक्कपब्ब ",
"ja547:622.1":	"ततो रत्या विवसाने, ",
"ja547:622.2":	"सूरियस्सुग्गमनं पति; ",
"ja547:622.3":	"सक्को ब्राह्मणवण्णेन, ",
"ja547:622.4":	"पातो तेसं अदिस्सथ। ",
"ja547:623.1":	"“कच्चि नु भोतो कुसलं, ",
"ja547:623.2":	"कच्चि भोतो अनामयं; ",
"ja547:623.3":	"कच्चि उञ्छेन यापेथ, ",
"ja547:623.4":	"कच्चि मूलफला बहू। ",
"ja547:624.1":	"कच्चि डंसा मकसा च, ",
"ja547:624.2":	"अप्पमेव सरीसपा; ",
"ja547:624.3":	"वने वाळमिगाकिण्णे, ",
"ja547:624.4":	"कच्चि हिंसा न विज्जति”। ",
"ja547:625.1":	"“कुसलञ्चेव नो ब्रह्मे, ",
"ja547:625.2":	"अथो ब्रह्मे अनामयं; ",
"ja547:625.3":	"अथो उञ्छेन यापेम, ",
"ja547:625.4":	"अथो मूलफला बहू। ",
"ja547:626.1":	"अथो डंसा मकसा च, ",
"ja547:626.2":	"अप्पमेव सरीसपा; ",
"ja547:626.3":	"वने वाळमिगाकिण्णे, ",
"ja547:626.4":	"हिंसा मय्हं न विज्जति। ",
"ja547:627.1":	"सत्त नो मासे वसतं, ",
"ja547:627.2":	"अरञ्ञे जीवसोकिनं; ",
"ja547:627.3":	"इदं दुतियं पस्साम, ",
"ja547:627.4":	"ब्राह्मणं देववण्णिनं; ",
"ja547:627.5":	"आदाय वेळुवं दण्डं, ",
"ja547:627.6":	"धारेन्तं अजिनक्खिपं। ",
"ja547:628.1":	"स्वागतं ते महाब्रह्मे, ",
"ja547:628.2":	"अथो मे अदुरागतं; ",
"ja547:628.3":	"अन्तो पविस भद्दन्ते, ",
"ja547:628.4":	"पादे पक्खालयस्सु ते। ",
"ja547:629.1":	"तिन्दुकानि पियालानि, ",
"ja547:629.2":	"मधुके कासुमारियो; ",
"ja547:629.3":	"फलानि खुद्दकप्पानि, ",
"ja547:629.4":	"भुञ्ज ब्रह्मे वरं वरं। ",
"ja547:630.1":	"इदम्पि पानीयं सीतं, ",
"ja547:630.2":	"आभतं गिरिगब्भरा; ",
"ja547:630.3":	"ततो पिव महाब्रह्मे, ",
"ja547:630.4":	"सचे त्वं अभिकङ्खसि। ",
"ja547:631.1":	"अथ त्वं केन वण्णेन, ",
"ja547:631.2":	"केन वा पन हेतुना; ",
"ja547:631.3":	"अनुप्पत्तो ब्रहारञ्ञं, ",
"ja547:631.4":	"तं मे अक्खाहि पुच्छितो”। ",
"ja547:632.1":	"“यथा वारिवहो पूरो, ",
"ja547:632.2":	"सब्बकालं न खीयति; ",
"ja547:632.3":	"एवं तं याचितागच्छिं, ",
"ja547:632.4":	"भरियं मे देहि याचितो”। ",
"ja547:633.1":	"“ददामि न विकम्पामि, ",
"ja547:633.2":	"यं मं याचसि ब्राह्मण; ",
"ja547:633.3":	"सन्तं नप्पटिगुय्हामि, ",
"ja547:633.4":	"दाने मे रमती मनो”। ",
"ja547:634.1":	"मद्दिं हत्थे गहेत्वान, ",
"ja547:634.2":	"उदकस्स कमण्डलुं; ",
"ja547:634.3":	"ब्राह्मणस्स अदा दानं, ",
"ja547:634.4":	"सिवीनं रट्ठवड्ढनो। ",
"ja547:635.1":	"तदासि यं भिंसनकं, ",
"ja547:635.2":	"तदासि लोमहंसनं; ",
"ja547:635.3":	"मद्दिं परिचजन्तस्स, ",
"ja547:635.4":	"मेदनी सम्पकम्पथ। ",
"ja547:636.1":	"नेवस्स मद्दी भाकुटि, ",
"ja547:636.2":	"न सन्धीयति न रोदति; ",
"ja547:636.3":	"पेक्खतेवस्स तुण्ही सा, ",
"ja547:636.4":	"“एसो जानाति यं वरं”। ",
"ja547:637.1":	"(जालिं कण्हाजिनं धीतं, ",
"ja547:637.2":	"मद्दिदेविं पतिब्बतं; ",
"ja547:637.3":	"चजमानो च चिन्तेसिं, ",
"ja547:637.4":	"बोधियायेव कारणा। ",
"ja547:638.1":	"न मे देस्सा उभो पुत्ता, ",
"ja547:638.2":	"मद्दी देवी न देस्सिया; ",
"ja547:638.3":	"सब्बञ्ञुतं पियं मय्हं, ",
"ja547:638.4":	"तस्मा पिये अदासहं।) ",
"ja547:639.1":	"“कोमारी यस्साहं भरिया, ",
"ja547:639.2":	"सामिको मम इस्सरो; ",
"ja547:639.3":	"यस्सिच्छे तस्स मं दज्जा, ",
"ja547:639.4":	"विक्किणेय्य हनेय्य वा”। ",
"ja547:640.1":	"तेसं सङ्कप्पमञ्ञाय, ",
"ja547:640.2":	"देविन्दो एतदब्रवि; ",
"ja547:640.3":	"“सब्बे जिता ते पच्चूहा, ",
"ja547:640.4":	"ये दिब्बा ये च मानुसा। ",
"ja547:641.1":	"निन्नादिता ते पथवी, ",
"ja547:641.2":	"सद्दो ते तिदिवङ्गतो; ",
"ja547:641.3":	"समन्ता विज्जुता आगुं, ",
"ja547:641.4":	"गिरीनंव पतिस्सुता। ",
"ja547:642.1":	"तस्स ते अनुमोदन्ति, ",
"ja547:642.2":	"उभो नारदपब्बता; ",
"ja547:642.3":	"इन्दो च ब्रह्मा पजापति, ",
"ja547:642.4":	"सोमो यमो वेस्सवणो; ",
"ja547:642.5":	"सब्बे देवानुमोदन्ति, ",
"ja547:642.6":	"दुक्करञ्हि करोति सो। ",
"ja547:643.1":	"दुद्ददं ददमानानं, ",
"ja547:643.2":	"दुक्करं कम्म कुब्बतं; ",
"ja547:643.3":	"असन्तो नानुकुब्बन्ति, ",
"ja547:643.4":	"सतं धम्मो दुरन्नयो। ",
"ja547:644.1":	"तस्मा सतञ्च असतं, ",
"ja547:644.2":	"नाना होति इतो गति; ",
"ja547:644.3":	"असन्तो निरयं यन्ति, ",
"ja547:644.4":	"सन्तो सग्गपरायणा। ",
"ja547:645.1":	"यमेतं कुमारे अदा, ",
"ja547:645.2":	"भरियं अदा वने वसं; ",
"ja547:645.3":	"ब्रह्मयानमनोक्कम्म, ",
"ja547:645.4":	"सग्गे ते तं विपच्चतु”। ",
"ja547:646.1":	"“ददामि भोतो भरियं, ",
"ja547:646.2":	"मद्दिं सब्बङ्गसोभनं; ",
"ja547:646.3":	"त्वञ्चेव मद्दिया छन्नो, ",
"ja547:646.4":	"मद्दी च पतिना सह। ",
"ja547:647.1":	"यथा पयो च सङ्खो च, ",
"ja547:647.2":	"उभो समानवण्णिनो; ",
"ja547:647.3":	"एवं तुवञ्च मद्दी च, ",
"ja547:647.4":	"समानमनचेतसा। ",
"ja547:648.1":	"अवरुद्धेत्थ अरञ्ञस्मिं, ",
"ja547:648.2":	"उभो सम्मथ अस्समे; ",
"ja547:648.3":	"खत्तिया गोत्तसम्पन्ना, ",
"ja547:648.4":	"सुजाता मातुपेत्तितो; ",
"ja547:648.5":	"यथा पुञ्ञानि कयिराथ, ",
"ja547:648.6":	"ददन्ता अपरापरं। ",
"ja547:649.1":	"सक्कोहमस्मि देविन्दो, ",
"ja547:649.2":	"आगतोस्मि तवन्तिके; ",
"ja547:649.3":	"वरं वरस्सु राजिसि, ",
"ja547:649.4":	"वरे अट्ठ ददामि ते”। ",
"ja547:650.1":	"“वरञ्चे मे अदो सक्क, ",
"ja547:650.2":	"सब्बभूतानमिस्सर; ",
"ja547:650.3":	"पिता मं अनुमोदेय्य, ",
"ja547:650.4":	"इतो पत्तं सकं घरं; ",
"ja547:650.5":	"आसनेन निमन्तेय्य, ",
"ja547:650.6":	"पठमेतं वरं वरे। ",
"ja547:651.1":	"पुरिसस्स वधं न रोचेय्यं, ",
"ja547:651.2":	"अपि किब्बिसकारकं; ",
"ja547:651.3":	"वज्झं वधम्हा मोचेय्यं, ",
"ja547:651.4":	"दुतियेतं वरं वरे। ",
"ja547:652.1":	"ये वुड्ढा ये च दहरा, ",
"ja547:652.2":	"ये च मज्झिमपोरिसा; ",
"ja547:652.3":	"ममेव उपजीवेय्युं, ",
"ja547:652.4":	"ततियेतं वरं वरे। ",
"ja547:653.1":	"परदारं न गच्छेय्यं, ",
"ja547:653.2":	"सदारपसुतो सियं; ",
"ja547:653.3":	"थीनं वसं न गच्छेय्यं, ",
"ja547:653.4":	"चतुत्थेतं वरं वरे। ",
"ja547:654.1":	"पुत्तो मे सक्क जायेथ, ",
"ja547:654.2":	"सो च दीघायुको सिया; ",
"ja547:654.3":	"धम्मेन जिने पथविं, ",
"ja547:654.4":	"पञ्चमेतं वरं वरे। ",
"ja547:655.1":	"ततो रत्या विवसाने, ",
"ja547:655.2":	"सूरियस्सुग्गमनं पति; ",
"ja547:655.3":	"दिब्बा भक्खा पातुभवेय्युं, ",
"ja547:655.4":	"छट्ठमेतं वरं वरे। ",
"ja547:656.1":	"ददतो मे न खीयेथ, ",
"ja547:656.2":	"दत्वा नानुतपेय्यहं; ",
"ja547:656.3":	"ददं चित्तं पसादेय्यं, ",
"ja547:656.4":	"सत्तमेतं वरं वरे। ",
"ja547:657.1":	"इतो विमुच्चमानाहं, ",
"ja547:657.2":	"सग्गगामी विसेसगू; ",
"ja547:657.3":	"अनिवत्ति ततो अस्सं, ",
"ja547:657.4":	"अट्ठमेतं वरं वरे”। ",
"ja547:658.1":	"तस्स तं वचनं सुत्वा, ",
"ja547:658.2":	"देविन्दो एतदब्रवि; ",
"ja547:658.3":	"“अचिरं वत ते ततो, ",
"ja547:658.4":	"पिता तं दट्ठुमेस्सति”। ",
"ja547:659.1":	"इदं वत्वान मघवा, ",
"ja547:659.2":	"देवराजा सुजम्पति; ",
"ja547:659.3":	"वेस्सन्तरे वरं दत्वा, ",
"ja547:659.4":	"सग्गकायं अपक्कमि। ",
"ja547:660.1":	"सक्कपब्बं नाम। ",
"ja547:661.0":	"११। महाराजपब्ब ",
"ja547:661.1":	"“कस्सेतं मुखमाभाति, ",
"ja547:661.2":	"हेमंवुत्तत्तमग्गिना; ",
"ja547:661.3":	"निक्खंव जातरूपस्स, ",
"ja547:661.4":	"उक्कामुखपहंसितं। ",
"ja547:662.1":	"उभो सदिसपच्चङ्गा, ",
"ja547:662.2":	"उभो सदिसलक्खणा; ",
"ja547:662.3":	"जालिस्स सदिसो एको, ",
"ja547:662.4":	"एका कण्हाजिना यथा। ",
"ja547:663.1":	"सीहा बिलाव निक्खन्ता, ",
"ja547:663.2":	"उभो सम्पतिरूपका; ",
"ja547:663.3":	"जातरूपमयायेव, ",
"ja547:663.4":	"इमे दिस्सन्ति दारका। ",
"ja547:664.1":	"कुतो नु भवं भारद्वाज, ",
"ja547:664.2":	"इमे आनेसि दारके; ",
"ja547:664.3":	"अज्ज रट्ठं अनुप्पत्तो, ",
"ja547:664.4":	"कुहिं गच्छसि ब्राह्मण”। ",
"ja547:665.1":	"“मय्हं ते दारका देव, ",
"ja547:665.2":	"दिन्ना वित्तेन सञ्जय; ",
"ja547:665.3":	"अज्ज पन्नरसा रत्ति, ",
"ja547:665.4":	"यतो लद्धा मे दारका”। ",
"ja547:666.1":	"“केन वा वाचपेय्येन, ",
"ja547:666.2":	"सम्माञायेन सद्दहे; ",
"ja547:666.3":	"को तेतं दानमददा, ",
"ja547:666.4":	"पुत्तके दानमुत्तमं”। ",
"ja547:667.1":	"“यो याचतं पतिट्ठासि, ",
"ja547:667.2":	"भूतानं धरणीरिव; ",
"ja547:667.3":	"सो मे वेस्सन्तरो राजा, ",
"ja547:667.4":	"पुत्तेदासि वने वसं। ",
"ja547:668.1":	"यो याचतं गती आसि, ",
"ja547:668.2":	"सवन्तीनंव सागरो; ",
"ja547:668.3":	"सो मे वेस्सन्तरो राजा, ",
"ja547:668.4":	"पुत्तेदासि वने वसं”। ",
"ja547:669.1":	"“दुक्कटं वत भो रञ्ञा, ",
"ja547:669.2":	"सद्धेन घरमेसिना; ",
"ja547:669.3":	"कथं नु पुत्तके दज्जा, ",
"ja547:669.4":	"अरञ्ञे अवरुद्धको। ",
"ja547:670.1":	"इमं भोन्तो निसामेथ, ",
"ja547:670.2":	"यावन्तेत्थ समागता; ",
"ja547:670.3":	"कथं वेस्सन्तरो राजा, ",
"ja547:670.4":	"पुत्तेदासि वने वसं। ",
"ja547:671.1":	"दासिं दासं च सो दज्जा, ",
"ja547:671.2":	"अस्सं चस्सतरीरथं; ",
"ja547:671.3":	"हत्थिञ्च कुञ्जरं दज्ज, ",
"ja547:671.4":	"कथं सो दज्ज दारके”। ",
"ja547:672.1":	"“यस्स नस्स घरे दासो, ",
"ja547:672.2":	"अस्सो चस्सतरीरथो; ",
"ja547:672.3":	"हत्थी च कुञ्जरो नागो, ",
"ja547:672.4":	"किं सो दज्जा पितामह”। ",
"ja547:673.1":	"“दानमस्स पसंसाम, ",
"ja547:673.2":	"न च निन्दाम पुत्तका; ",
"ja547:673.3":	"कथं नु हदयं आसि, ",
"ja547:673.4":	"तुम्हे दत्वा वनिब्बके”। ",
"ja547:674.1":	"“दुक्खस्स हदयं आसि, ",
"ja547:674.2":	"अथो उण्हम्पि पस्ससि; ",
"ja547:674.3":	"रोहिनीहेव तम्बक्खी, ",
"ja547:674.4":	"पिता अस्सूनि वत्तयि”। ",
"ja547:675.1":	"यं तं कण्हाजिनावोच, ",
"ja547:675.2":	"“अयं मं तात ब्राह्मणो; ",
"ja547:675.3":	"लट्ठिया पटिकोटेति, ",
"ja547:675.4":	"घरे जातंव दासियं। ",
"ja547:676.1":	"न चायं ब्राह्मणो तात, ",
"ja547:676.2":	"धम्मिका होन्ति ब्राह्मणा; ",
"ja547:676.3":	"यक्खो ब्राह्मणवण्णेन, ",
"ja547:676.4":	"खादितुं तात नेति नो; ",
"ja547:676.5":	"नीयमाने पिसाचेन, ",
"ja547:676.6":	"किं नु तात उदिक्खसि”। ",
"ja547:677.1":	"“राजपुत्ती च वो माता, ",
"ja547:677.2":	"राजपुत्तो च वो पिता; ",
"ja547:677.3":	"पुब्बे मे अङ्कमारुय्ह, ",
"ja547:677.4":	"किं नु तिट्ठथ आरका”। ",
"ja547:678.1":	"“राजपुत्ती च नो माता, ",
"ja547:678.2":	"राजपुत्तो च नो पिता; ",
"ja547:678.3":	"दासा मयं ब्राह्मणस्स, ",
"ja547:678.4":	"तस्मा तिट्ठाम आरका”। ",
"ja547:679.1":	"“मा सम्मेवं अवचुत्थ, ",
"ja547:679.2":	"डय्हते हदयं मम; ",
"ja547:679.3":	"चितकायंव मे कायो, ",
"ja547:679.4":	"आसने न सुखं लभे। ",
"ja547:680.1":	"मा सम्मेवं अवचुत्थ, ",
"ja547:680.2":	"भिय्यो सोकं जनेथ मं; ",
"ja547:680.3":	"निक्किणिस्सामि दब्बेन, ",
"ja547:680.4":	"न वो दासा भविस्सथ। ",
"ja547:681.1":	"किमग्घियञ्हि वो तात, ",
"ja547:681.2":	"ब्राह्मणस्स पिता अदा; ",
"ja547:681.3":	"यथाभूतं मे अक्खाथ, ",
"ja547:681.4":	"पटिपादेन्तु ब्राह्मणं”। ",
"ja547:682.1":	"“सहस्सग्घञ्हि मं तात, ",
"ja547:682.2":	"ब्राह्मणस्स पिता अदा; ",
"ja547:682.3":	"अथ कण्हाजिनं कञ्ञं, ",
"ja547:682.4":	"हत्थिना च सतेन च”। ",
"ja547:683.1":	"“उट्ठेहि कत्ते तरमानो, ",
"ja547:683.2":	"ब्राह्मणस्स अवाकर; ",
"ja547:683.3":	"दासिसतं दाससतं, ",
"ja547:683.4":	"गवं हत्थुसभं सतं; ",
"ja547:683.5":	"जातरूपसहस्सञ्च, ",
"ja547:683.6":	"पुत्तानं देहि निक्कयं”। ",
"ja547:684.1":	"ततो कत्ता तरमानो, ",
"ja547:684.2":	"ब्राह्मणस्स अवाकरि; ",
"ja547:684.3":	"दासिसतं दाससतं, ",
"ja547:684.4":	"गवं हत्थुसभं सतं; ",
"ja547:684.5":	"जातरूपसहस्सञ्च, ",
"ja547:684.6":	"पुत्तानंदासि निक्कयं। ",
"ja547:685.1":	"निक्किणित्वा नहापेत्वा, ",
"ja547:685.2":	"भोजयित्वान दारके; ",
"ja547:685.3":	"समलङ्करित्वा भण्डेन, ",
"ja547:685.4":	"उच्छङ्गे उपवेसयुं। ",
"ja547:686.1":	"सीसं न्हाते सुचिवत्थे, ",
"ja547:686.2":	"सब्बाभरणभूसिते; ",
"ja547:686.3":	"राजा अङ्के करित्वान, ",
"ja547:686.4":	"अय्यको परिपुच्छथ। ",
"ja547:687.1":	"कुण्डले घुसिते माले, ",
"ja547:687.2":	"सब्बाभरणभूसिते; ",
"ja547:687.3":	"राजा अङ्के करित्वान, ",
"ja547:687.4":	"इदं वचनमब्रवि। ",
"ja547:688.1":	"“कच्चि उभो अरोगा ते, ",
"ja547:688.2":	"जालि मातापिता तव; ",
"ja547:688.3":	"कच्चि उञ्छेन यापेन्ति, ",
"ja547:688.4":	"कच्चि मूलफला बहू। ",
"ja547:689.1":	"कच्चि डंसा मकसा च, ",
"ja547:689.2":	"अप्पमेव सरीसपा; ",
"ja547:689.3":	"वने वाळमिगाकिण्णे, ",
"ja547:689.4":	"कच्चि हिंसा न विज्जति”। ",
"ja547:690.1":	"“अथो उभो अरोगा मे, ",
"ja547:690.2":	"देव मातापिता मम; ",
"ja547:690.3":	"अथो उञ्छेन यापेन्ति, ",
"ja547:690.4":	"अथो मूलफला बहू। ",
"ja547:691.1":	"अथो डंसा मकसा च, ",
"ja547:691.2":	"अप्पमेव सरीसपा; ",
"ja547:691.3":	"वने वाळमिगाकिण्णे, ",
"ja547:691.4":	"हिंसा नेसं न विज्जति। ",
"ja547:692.1":	"खणन्तालुकलम्बानि, ",
"ja547:692.2":	"बिलानि तक्कलानि च; ",
"ja547:692.3":	"कोलं भल्लातकं बेल्लं, ",
"ja547:692.4":	"सा नो आहत्व पोसति। ",
"ja547:693.1":	"यञ्चेव सा आहरति, ",
"ja547:693.2":	"वनमूलफलहारिया; ",
"ja547:693.3":	"तं नो सब्बे समागन्त्वा, ",
"ja547:693.4":	"रत्तिं भुञ्जाम नो दिवा। ",
"ja547:694.1":	"अम्माव नो किसा पण्डु, ",
"ja547:694.2":	"आहरन्ती दुमप्फलं; ",
"ja547:694.3":	"वातातपेन सुखुमाली, ",
"ja547:694.4":	"पदुमं हत्थगतामिव। ",
"ja547:695.1":	"अम्माय पतनू केसा, ",
"ja547:695.2":	"विचरन्त्या ब्रहावने; ",
"ja547:695.3":	"वने वाळमिगाकिण्णे, ",
"ja547:695.4":	"खग्गदीपिनिसेविते। ",
"ja547:696.1":	"केसेसु जटं बन्धित्वा, ",
"ja547:696.2":	"कच्छे जल्लमधारयि; ",
"ja547:696.3":	"चम्मवासी छमा सेति, ",
"ja547:696.4":	"जातवेदं नमस्सति। ",
"ja547:697.1":	"पुत्ता पिया मनुस्सानं, ",
"ja547:697.2":	"लोकस्मिं उदपज्जिसुं; ",
"ja547:697.3":	"न हि नूनम्हाकं अय्यस्स, ",
"ja547:697.4":	"पुत्ते स्नेहो अजायथ”। ",
"ja547:698.1":	"“दुक्कटञ्च हि नो पुत्त, ",
"ja547:698.2":	"भूनहच्चं कतं मया; ",
"ja547:698.3":	"योहं सिवीनं वचना, ",
"ja547:698.4":	"पब्बाजेसिमदूसकं। ",
"ja547:699.1":	"यं मे किञ्चि इध अत्थि, ",
"ja547:699.2":	"धनं धञ्ञञ्च विज्जति; ",
"ja547:699.3":	"एतु वेस्सन्तरो राजा, ",
"ja547:699.4":	"सिविरट्ठे पसासतु”। ",
"ja547:700.1":	"“न देव मय्हं वचना, ",
"ja547:700.2":	"एहिति सिविसुत्तमो; ",
"ja547:700.3":	"सयमेव देवो गन्त्वा, ",
"ja547:700.4":	"सिञ्च भोगेहि अत्रजं”। ",
"ja547:701.1":	"ततो सेनापतिं राजा, ",
"ja547:701.2":	"सञ्जयो अज्झभासथ; ",
"ja547:701.3":	"“हत्थी अस्सा रथा पत्ती, ",
"ja547:701.4":	"सेना सन्नाहयन्तु नं; ",
"ja547:701.5":	"नेगमा च मं अन्वेन्तु, ",
"ja547:701.6":	"ब्राह्मणा च पुरोहिता। ",
"ja547:702.1":	"ततो सट्ठिसहस्सानि, ",
"ja547:702.2":	"योधिनो चारुदस्सना; ",
"ja547:702.3":	"खिप्पमायन्तु सन्नद्धा, ",
"ja547:702.4":	"नानावण्णेहिलङ्कता। ",
"ja547:703.1":	"नीलवत्थधरा नेके, ",
"ja547:703.2":	"पीतानेके निवासिता; ",
"ja547:703.3":	"अञ्ञे लोहितौण्हीसा, ",
"ja547:703.4":	"सुद्धानेके निवासिता; ",
"ja547:703.5":	"खिप्पमायन्तु सन्नद्धा, ",
"ja547:703.6":	"नानावण्णेहिलङ्कता। ",
"ja547:704.1":	"हिमवा यथा गन्धधरो, ",
"ja547:704.2":	"पब्बतो गन्धमादनो; ",
"ja547:704.3":	"नानारुक्खेहि सञ्छन्नो, ",
"ja547:704.4":	"महाभूतगणालयो। ",
"ja547:705.1":	"ओसधेहि च दिब्बेहि, ",
"ja547:705.2":	"दिसा भाति पवाति च; ",
"ja547:705.3":	"खिप्पमायन्तु सन्नद्धा, ",
"ja547:705.4":	"दिसा भन्तु पवन्तु च। ",
"ja547:706.1":	"ततो नागसहस्सानि, ",
"ja547:706.2":	"योजयन्तु चतुद्दस; ",
"ja547:706.3":	"सुवण्णकच्छा मातङ्गा, ",
"ja547:706.4":	"हेमकप्पनवाससा। ",
"ja547:707.1":	"आरूळ्हा गामणीयेहि, ",
"ja547:707.2":	"तोमरङ्कुसपाणिभि; ",
"ja547:707.3":	"खिप्पमायन्तु सन्नद्धा, ",
"ja547:707.4":	"हत्थिक्खन्धेहि दस्सिता। ",
"ja547:708.1":	"ततो अस्ससहस्सानि, ",
"ja547:708.2":	"योजयन्तु चतुद्दस; ",
"ja547:708.3":	"आजानीयाव जातिया, ",
"ja547:708.4":	"सिन्धवा सीघवाहना। ",
"ja547:709.1":	"आरूळ्हा गामणीयेहि, ",
"ja547:709.2":	"इल्लियाचापधारिभि; ",
"ja547:709.3":	"खिप्पमायन्तु सन्नद्धा, ",
"ja547:709.4":	"अस्सपिट्ठेहिलङ्कता। ",
"ja547:710.1":	"ततो रथसहस्सानि, ",
"ja547:710.2":	"योजयन्तु चतुद्दस; ",
"ja547:710.3":	"अयोसुकतनेमियो, ",
"ja547:710.4":	"सुवण्णचितपक्खरे। ",
"ja547:711.1":	"आरोपेन्तु धजे तत्थ, ",
"ja547:711.2":	"चम्मानि कवचानि च; ",
"ja547:711.3":	"विप्पालेन्तु च चापानि, ",
"ja547:711.4":	"दळ्हधम्मा पहारिनो; ",
"ja547:711.5":	"खिप्पमायन्तु सन्नद्धा, ",
"ja547:711.6":	"रथेसु रथजीविनो। ",
"ja547:712.1":	"लाजा ओलोपिया पुप्फा, ",
"ja547:712.2":	"मालागन्धविलेपना; ",
"ja547:712.3":	"अग्घियानि च तिट्ठन्तु, ",
"ja547:712.4":	"येन मग्गेन एहिति। ",
"ja547:713.1":	"गामे गामे सतं कुम्भा, ",
"ja547:713.2":	"मेरयस्स सुराय च; ",
"ja547:713.3":	"मग्गम्हि पतितिट्ठन्तु, ",
"ja547:713.4":	"येन मग्गेन एहिति। ",
"ja547:714.1":	"मंसा पूवा सङ्कुलियो, ",
"ja547:714.2":	"कुम्मासा मच्छसंयुता; ",
"ja547:714.3":	"मग्गम्हि पतितिट्ठन्तु, ",
"ja547:714.4":	"येन मग्गेन एहिति। ",
"ja547:715.1":	"सप्पि तेलं दधि खीरं, ",
"ja547:715.2":	"कङ्गुबीजा बहू सुरा; ",
"ja547:715.3":	"मग्गम्हि पतितिट्ठन्तु, ",
"ja547:715.4":	"येन मग्गेन एहिति। ",
"ja547:716.1":	"आळारिका च सूदा च, ",
"ja547:716.2":	"नटनट्टकगायिनो; ",
"ja547:716.3":	"पाणिस्सरा कुम्भथूणियो, ",
"ja547:716.4":	"मन्दका सोकज्झायिका। ",
"ja547:717.1":	"आहञ्ञन्तु सब्बवीणा, ",
"ja547:717.2":	"भेरियो दिन्दिमानि च; ",
"ja547:717.3":	"खरमुखानि धमेन्तु, ",
"ja547:717.4":	"नदन्तु एकपोक्खरा। ",
"ja547:718.1":	"मुदिङ्गा पणवा सङ्खा, ",
"ja547:718.2":	"गोधा परिवदेन्तिका; ",
"ja547:718.3":	"दिन्दिमानि च हञ्ञन्तु, ",
"ja547:718.4":	"कुतुम्प दिन्दिमानि च”। ",
"ja547:719.1":	"सा सेना महती आसि, ",
"ja547:719.2":	"उय्युत्ता सिविवाहिनी; ",
"ja547:719.3":	"जालिना मग्गनायेन, ",
"ja547:719.4":	"वङ्कं पायासि पब्बतं। ",
"ja547:720.1":	"कोञ्चं नदति मातङ्गो, ",
"ja547:720.2":	"कुञ्जरो सट्ठिहायनो; ",
"ja547:720.3":	"कच्छाय बद्धमानाय, ",
"ja547:720.4":	"कोञ्चं नदति वारणो। ",
"ja547:721.1":	"आजानीया हसियन्ति, ",
"ja547:721.2":	"नेमिघोसो अजायथ; ",
"ja547:721.3":	"अब्भं रजो अच्छादेसि, ",
"ja547:721.4":	"उय्युत्ता सिविवाहिनी। ",
"ja547:722.1":	"सा सेना महती आसि, ",
"ja547:722.2":	"उय्युत्ता हारहारिनी; ",
"ja547:722.3":	"जालिना मग्गनायेन, ",
"ja547:722.4":	"वङ्कं पायासि पब्बतं। ",
"ja547:723.1":	"ते पाविंसु ब्रहारञ्ञं, ",
"ja547:723.2":	"बहुसाखं महोदकं; ",
"ja547:723.3":	"पुप्फरुक्खेहि सञ्छन्नं, ",
"ja547:723.4":	"फलरुक्खेहि चूभयं। ",
"ja547:724.1":	"तत्थ बिन्दुस्सरा वग्गू, ",
"ja547:724.2":	"नानावण्णा बहू दिजा; ",
"ja547:724.3":	"कूजन्तमुपकूजन्ति, ",
"ja547:724.4":	"उतुसम्पुप्फिते दुमे। ",
"ja547:725.1":	"ते गन्त्वा दीघमद्धानं, ",
"ja547:725.2":	"अहोरत्तानमच्चये; ",
"ja547:725.3":	"पदेसं तं उपागच्छुं, ",
"ja547:725.4":	"यत्थ वेस्सन्तरो अहु। ",
"ja547:726.1":	"महाराजपब्बं नाम। ",
"ja547:727.0":	"१२। छखत्तियकम्म ",
"ja547:727.1":	"तेसं सुत्वान निग्घोसं, ",
"ja547:727.2":	"भीतो वेस्सन्तरो अहु; ",
"ja547:727.3":	"पब्बतं अभिरुहित्वा, ",
"ja547:727.4":	"भीतो सेनं उदिक्खति। ",
"ja547:728.1":	"“इङ्घ मद्दि निसामेहि, ",
"ja547:728.2":	"निग्घोसो यादिसो वने; ",
"ja547:728.3":	"आजानीया हसियन्ति, ",
"ja547:728.4":	"धजग्गानि च दिस्सरे। ",
"ja547:729.1":	"इमे नून अरञ्ञस्मिं, ",
"ja547:729.2":	"मिगसङ्घानि लुद्दका; ",
"ja547:729.3":	"वागुराहि परिक्खिप्प, ",
"ja547:729.4":	"सोब्भं पातेत्वा तावदे; ",
"ja547:729.5":	"विक्कोसमाना तिब्बाहि, ",
"ja547:729.6":	"हन्ति नेसं वरं वरं। ",
"ja547:730.1":	"यथा मयं अदूसका, ",
"ja547:730.2":	"अरञ्ञे अवरुद्धका; ",
"ja547:730.3":	"अमित्तहत्थत्तं गता, ",
"ja547:730.4":	"पस्स दुब्बलघातकं”। ",
"ja547:731.1":	"“अमित्ता नप्पसाहेय्युं, ",
"ja547:731.2":	"अग्गीव उदकण्णवे; ",
"ja547:731.3":	"तदेव त्वं विचिन्तेहि, ",
"ja547:731.4":	"अपि सोत्थि इतो सिया”। ",
"ja547:732.1":	"ततो वेस्सन्तरो राजा, ",
"ja547:732.2":	"ओरोहित्वान पब्बता; ",
"ja547:732.3":	"निसीदि पण्णसालायं, ",
"ja547:732.4":	"दळ्हं कत्वान मानसं। ",
"ja547:733.1":	"निवत्तयित्वान रथं, ",
"ja547:733.2":	"वुट्ठपेत्वान सेनियो; ",
"ja547:733.3":	"एकं अरञ्ञे विहरन्तं, ",
"ja547:733.4":	"पिता पुत्तं उपागमि। ",
"ja547:734.1":	"हत्थिक्खन्धतो ओरुय्ह, ",
"ja547:734.2":	"एकंसो पञ्जलीकतो; ",
"ja547:734.3":	"परिकिण्णो अमच्चेहि, ",
"ja547:734.4":	"पुत्तं सिञ्चितुमागमि। ",
"ja547:735.1":	"तत्थद्दस कुमारं सो, ",
"ja547:735.2":	"रम्मरूपं समाहितं; ",
"ja547:735.3":	"निसिन्नं पण्णसालायं, ",
"ja547:735.4":	"झायन्तं अकुतोभयं। ",
"ja547:736.1":	"तञ्च दिस्वान आयन्तं, ",
"ja547:736.2":	"पितरं पुत्तगिद्धिनं; ",
"ja547:736.3":	"वेस्सन्तरो च मद्दी च, ",
"ja547:736.4":	"पच्चुग्गन्त्वा अवन्दिसुं। ",
"ja547:737.1":	"मद्दी च सिरसा पादे, ",
"ja547:737.2":	"ससुरस्साभिवादयि; ",
"ja547:737.3":	"“मद्दी अहञ्हि ते देव, ",
"ja547:737.4":	"पादे वन्दामि ते सुण्हा”; ",
"ja547:737.5":	"ते सु तत्थ पलिसज्ज, ",
"ja547:737.6":	"पाणिना परिमज्जथ। ",
"ja547:738.1":	"“कच्चि वो कुसलं पुत्त, ",
"ja547:738.2":	"कच्चि पुत्त अनामयं; ",
"ja547:738.3":	"कच्चि उञ्छेन यापेथ, ",
"ja547:738.4":	"कच्चि मूलफला बहू। ",
"ja547:739.1":	"कच्चि डंसा मकसा च, ",
"ja547:739.2":	"अप्पमेव सरीसपा; ",
"ja547:739.3":	"वने वाळमिगाकिण्णे, ",
"ja547:739.4":	"कच्चि हिंसा न विज्जति”। ",
"ja547:740.1":	"“अत्थि नो जीविका देव, ",
"ja547:740.2":	"सा च यादिसकीदिसा; ",
"ja547:740.3":	"कसिरा जीविका होम, ",
"ja547:740.4":	"उञ्छाचरियाय जीवितं। ",
"ja547:741.1":	"अनिद्धिनं महाराज, ",
"ja547:741.2":	"दमेतस्संव सारथि; ",
"ja547:741.3":	"त्यम्हा अनिद्धिका दन्ता, ",
"ja547:741.4":	"असमिद्धि दमेति नो। ",
"ja547:742.1":	"अपि नो किसानि मंसानि, ",
"ja547:742.2":	"पितु मातु अदस्सना; ",
"ja547:742.3":	"अवरुद्धानं महाराज, ",
"ja547:742.4":	"अरञ्ञे जीवसोकिनं। ",
"ja547:743.1":	"येपि ते सिविसेट्ठस्स, ",
"ja547:743.2":	"दायादापत्तमानसा; ",
"ja547:743.3":	"जाली कण्हाजिना चुभो, ",
"ja547:743.4":	"ब्राह्मणस्स वसानुगा; ",
"ja547:743.5":	"अच्चायिकस्स लुद्दस्स, ",
"ja547:743.6":	"यो ने गावोव सुम्भति। ",
"ja547:744.1":	"ते राजपुत्तिया पुत्ते, ",
"ja547:744.2":	"यदि जानाथ संसथ; ",
"ja547:744.3":	"परियापुणाथ नो खिप्पं, ",
"ja547:744.4":	"सप्पदट्ठंव माणवं”। ",
"ja547:745.1":	"“उभो कुमारा निक्कीता, ",
"ja547:745.2":	"जाली कण्हाजिना चुभो; ",
"ja547:745.3":	"ब्राह्मणस्स धनं दत्वा, ",
"ja547:745.4":	"पुत्त मा भायि अस्सस”। ",
"ja547:746.1":	"“कच्चि नु तात कुसलं, ",
"ja547:746.2":	"कच्चि तात अनामयं; ",
"ja547:746.3":	"कच्चि नु तात मे मातु, ",
"ja547:746.4":	"चक्खु न परिहायति”। ",
"ja547:747.1":	"“कुसलञ्चेव मे पुत्त, ",
"ja547:747.2":	"अथो पुत्त अनामयं; ",
"ja547:747.3":	"अथो च पुत्त ते मातु, ",
"ja547:747.4":	"चक्खु न परिहायति”। ",
"ja547:748.1":	"“कच्चि अरोगं योग्गं ते, ",
"ja547:748.2":	"कच्चि वहति वाहनं; ",
"ja547:748.3":	"कच्चि फीतो जनपदो, ",
"ja547:748.4":	"कच्चि वुट्ठि न छिज्जति”। ",
"ja547:749.1":	"“अथो अरोगं योग्गं मे, ",
"ja547:749.2":	"अथो वहति वाहनं; ",
"ja547:749.3":	"अथो फीतो जनपदो, ",
"ja547:749.4":	"अथो वुट्ठि न छिज्जति”। ",
"ja547:750.1":	"इच्चेवं मन्तयन्तानं, ",
"ja547:750.2":	"माता नेसं अदिस्सथ; ",
"ja547:750.3":	"राजपुत्ती गिरिद्वारे, ",
"ja547:750.4":	"पत्तिका अनुपाहना। ",
"ja547:751.1":	"तञ्च दिस्वान आयन्तिं, ",
"ja547:751.2":	"मातरं पुत्तगिद्धिनिं; ",
"ja547:751.3":	"वेस्सन्तरो च मद्दी च, ",
"ja547:751.4":	"पच्चुग्गन्त्वा अवन्दिसुं। ",
"ja547:752.1":	"मद्दी च सिरसा पादे, ",
"ja547:752.2":	"सस्सुया अभिवादयि; ",
"ja547:752.3":	"“मद्दी अहञ्हि ते अय्ये, ",
"ja547:752.4":	"पादे वन्दामि ते सुण्हा”। ",
"ja547:753.1":	"मद्दिञ्च पुत्तका दिस्वा, ",
"ja547:753.2":	"दूरतो सोत्थिमागता; ",
"ja547:753.3":	"कन्दन्ता मभिधाविंसु, ",
"ja547:753.4":	"वच्छबालाव मातरं। ",
"ja547:754.1":	"मद्दी च पुत्तके दिस्वा, ",
"ja547:754.2":	"दूरतो सोत्थिमागते; ",
"ja547:754.3":	"वारुणीव पवेधेन्ती, ",
"ja547:754.4":	"थनधाराभिसिञ्चथ। ",
"ja547:755.1":	"समागतानं ञातीनं, ",
"ja547:755.2":	"महाघोसो अजायथ; ",
"ja547:755.3":	"पब्बता समनादिंसु, ",
"ja547:755.4":	"मही पकम्पिता अहु। ",
"ja547:756.1":	"वुट्ठिधारं पवत्तेन्तो, ",
"ja547:756.2":	"देवो पावस्सि तावदे; ",
"ja547:756.3":	"अथ वेस्सन्तरो राजा, ",
"ja547:756.4":	"ञातीहि समगच्छथ। ",
"ja547:757.1":	"नत्तारो सुणिसा पुत्तो, ",
"ja547:757.2":	"राजा देवी च एकतो; ",
"ja547:757.3":	"यदा समागता आसुं, ",
"ja547:757.4":	"तदासि लोमहंसनं। ",
"ja547:758.1":	"पञ्जलिका तस्स याचन्ति, ",
"ja547:758.2":	"रोदन्ता भेरवे वने; ",
"ja547:758.3":	"वेस्सन्तरञ्च मद्दिञ्च, ",
"ja547:758.4":	"सब्बे रट्ठा समागता; ",
"ja547:758.5":	"त्वं नोसि इस्सरो राजा, ",
"ja547:758.6":	"रज्जं कारेथ नो उभो। ",
"ja547:759.1":	"छखत्तियकम्मं नाम। ",
"ja547:760.1":	"“धम्मेन रज्जं कारेन्तं, ",
"ja547:760.2":	"रट्ठा पब्बाजयित्थ मं; ",
"ja547:760.3":	"त्वञ्च जानपदा चेव, ",
"ja547:760.4":	"नेगमा च समागता”। ",
"ja547:761.1":	"“दुक्कटञ्च हि नो पुत्त, ",
"ja547:761.2":	"भूनहच्चं कतं मया; ",
"ja547:761.3":	"योहं सिवीनं वचना, ",
"ja547:761.4":	"पब्बाजेसिमदूसकं। ",
"ja547:762.1":	"येन केनचि वण्णेन, ",
"ja547:762.2":	"पितु दुक्खं उदब्बहे; ",
"ja547:762.3":	"मातु भगिनिया चापि, ",
"ja547:762.4":	"अपि पाणेहि अत्तनो”। ",
"ja547:763.1":	"ततो वेस्सन्तरो राजा, ",
"ja547:763.2":	"रजोजल्लं पवाहयि; ",
"ja547:763.3":	"रजोजल्लं पवाहेत्वा, ",
"ja547:763.4":	"सङ्खवण्णं अधारयि। ",
"ja547:764.1":	"सीसं न्हातो सुचिवत्थो, ",
"ja547:764.2":	"सब्बाभरणभूसितो; ",
"ja547:764.3":	"पच्चयं नागमारुय्ह, ",
"ja547:764.4":	"खग्गं बन्धि परन्तपं। ",
"ja547:765.1":	"ततो सट्ठिसहस्सानि, ",
"ja547:765.2":	"योधिनो चारुदस्सना; ",
"ja547:765.3":	"सहजाता पकिरिंसु, ",
"ja547:765.4":	"नन्दयन्ता रथेसभं। ",
"ja547:766.1":	"ततो मद्दिम्पि न्हापेसुं, ",
"ja547:766.2":	"सिविकञ्ञा समागता; ",
"ja547:766.3":	"“वेस्सन्तरो तं पालेतु, ",
"ja547:766.4":	"जाली कण्हाजिना चुभो; ",
"ja547:766.5":	"अथोपि तं महाराजा, ",
"ja547:766.6":	"सञ्जयो अभिरक्खतु”। ",
"ja547:767.1":	"इदञ्च पच्चयं लद्धा, ",
"ja547:767.2":	"पुब्बे सङ्क्लेसमत्तनो; ",
"ja547:767.3":	"आनन्दियं आचरिंसु, ",
"ja547:767.4":	"रमणीये गिरिब्बजे। ",
"ja547:768.1":	"इदञ्च पच्चयं लद्धा, ",
"ja547:768.2":	"पुब्बे सङ्क्लेसमत्तनो; ",
"ja547:768.3":	"आनन्दि वित्ता सुमना, ",
"ja547:768.4":	"पुत्ते सङ्गम्म लक्खणा। ",
"ja547:769.1":	"इदञ्च पच्चयं लद्धा, ",
"ja547:769.2":	"पुब्बे सङ्क्लेसमत्तनो; ",
"ja547:769.3":	"आनन्दि वित्ता पतीता, ",
"ja547:769.4":	"सह पुत्तेहि लक्खणा। ",
"ja547:770.1":	"“एकभत्ता पुरे आसिं, ",
"ja547:770.2":	"निच्चं थण्डिलसायिनी; ",
"ja547:770.3":	"इति मेतं वतं आसि, ",
"ja547:770.4":	"तुम्हं कामा हि पुत्तका। ",
"ja547:771.1":	"तं मे वतं समिद्धज्ज, ",
"ja547:771.2":	"तुम्हे सङ्गम्म पुत्तका; ",
"ja547:771.3":	"मातुजम्पि तं पालेतु, ",
"ja547:771.4":	"पितुजम्पि च पुत्तक; ",
"ja547:771.5":	"अथोपि तं महाराजा, ",
"ja547:771.6":	"सञ्जयो अभिरक्खतु। ",
"ja547:772.1":	"यं किञ्चित्थि कतं पुञ्ञं, ",
"ja547:772.2":	"मय्हञ्चेव पितुच्च ते; ",
"ja547:772.3":	"सब्बेन तेन कुसलेन, ",
"ja547:772.4":	"अजरो अमरो भव”। ",
"ja547:773.1":	"कप्पासिकञ्च कोसेय्यं, ",
"ja547:773.2":	"खोमकोटुम्बरानि च; ",
"ja547:773.3":	"सस्सु सुण्हाय पाहेसि, ",
"ja547:773.4":	"येहि मद्दी असोभथ। ",
"ja547:774.1":	"ततो हेमञ्च कायूरं, ",
"ja547:774.2":	"गीवेय्यं रतनामयं; ",
"ja547:774.3":	"सस्सु सुण्हाय पाहेसि, ",
"ja547:774.4":	"येहि मद्दी असोभथ। ",
"ja547:775.1":	"ततो हेमञ्च कायूरं, ",
"ja547:775.2":	"अङ्गदं मणिमेखलं; ",
"ja547:775.3":	"सस्सु सुण्हाय पाहेसि, ",
"ja547:775.4":	"येहि मद्दी असोभथ। ",
"ja547:776.1":	"उण्णतं मुखफुल्लञ्च, ",
"ja547:776.2":	"नानारत्ते च माणिके; ",
"ja547:776.3":	"सस्सु सुण्हाय पाहेसि, ",
"ja547:776.4":	"येहि मद्दी असोभथ। ",
"ja547:777.1":	"उग्गत्थनं गिङ्गमकं, ",
"ja547:777.2":	"मेखलं पाटिपादकं; ",
"ja547:777.3":	"सस्सु सुण्हाय पाहेसि, ",
"ja547:777.4":	"येहि मद्दी असोभथ। ",
"ja547:778.1":	"सुत्तञ्च सुत्तवज्जञ्च, ",
"ja547:778.2":	"उपनिज्झाय सेय्यसि; ",
"ja547:778.3":	"असोभथ राजपुत्ती, ",
"ja547:778.4":	"देवकञ्ञाव नन्दने। ",
"ja547:779.1":	"सीसं न्हाता सुचिवत्था, ",
"ja547:779.2":	"सब्बालङ्कारभूसिता; ",
"ja547:779.3":	"असोभथ राजपुत्ती, ",
"ja547:779.4":	"तावतिंसेव अच्छरा। ",
"ja547:780.1":	"कदलीव वातच्छुपिता, ",
"ja547:780.2":	"जाता चित्तलतावने; ",
"ja547:780.3":	"दन्तावरणसम्पन्ना, ",
"ja547:780.4":	"राजपुत्ती असोभथ। ",
"ja547:781.1":	"सकुणी मानुसिनीव, ",
"ja547:781.2":	"जाता चित्तपत्ता पती; ",
"ja547:781.3":	"निग्रोधपक्कबिम्बोट्ठी, ",
"ja547:781.4":	"राजपुत्ती असोभथ। ",
"ja547:782.1":	"तस्सा च नागमानेसुं, ",
"ja547:782.2":	"नातिबद्धंव कुञ्जरं; ",
"ja547:782.3":	"सत्तिक्खमं सरक्खमं, ",
"ja547:782.4":	"ईसादन्तं उरूळ्हवं। ",
"ja547:783.1":	"सा मद्दी नागमारुहि, ",
"ja547:783.2":	"नातिवद्धंव कुञ्जरं; ",
"ja547:783.3":	"सत्तिक्खमं सरक्खमं, ",
"ja547:783.4":	"ईसादन्तं उरूळ्हवं। ",
"ja547:784.1":	"सब्बम्हि तंअरञ्ञम्हि, ",
"ja547:784.2":	"यावन्तेत्थ मिगा अहुं; ",
"ja547:784.3":	"वेस्सन्तरस्स तेजेन, ",
"ja547:784.4":	"नञ्ञमञ्ञं विहेठयुं। ",
"ja547:785.1":	"सब्बम्हि तंअरञ्ञम्हि, ",
"ja547:785.2":	"यावन्तेत्थ दिजा अहुं; ",
"ja547:785.3":	"वेस्सन्तरस्स तेजेन, ",
"ja547:785.4":	"नञ्ञमञ्ञं विहेठयुं। ",
"ja547:786.1":	"सब्बम्हि तंअरञ्ञम्हि, ",
"ja547:786.2":	"यावन्तेत्थ मिगा अहुं; ",
"ja547:786.3":	"एकज्झं सन्निपातिंसु, ",
"ja547:786.4":	"वेस्सन्तरे पयातम्हि; ",
"ja547:786.5":	"सिवीनं रट्ठवड्ढने। ",
"ja547:787.1":	"सब्बम्हि तंअरञ्ञम्हि, ",
"ja547:787.2":	"यावन्तेत्थ दिजा अहुं; ",
"ja547:787.3":	"एकज्झं सन्निपातिंसु, ",
"ja547:787.4":	"वेस्सन्तरे पयातम्हि; ",
"ja547:787.5":	"सिवीनं रट्ठवड्ढने। ",
"ja547:788.1":	"सब्बम्हि तंअरञ्ञम्हि, ",
"ja547:788.2":	"यावन्तेत्थ मिगा अहुं; ",
"ja547:788.3":	"नास्सु मञ्जू निकूजिंसु, ",
"ja547:788.4":	"वेस्सन्तरे पयातम्हि; ",
"ja547:788.5":	"सिवीनं रट्ठवड्ढने। ",
"ja547:789.1":	"सब्बम्हि तंअरञ्ञम्हि, ",
"ja547:789.2":	"यावन्तेत्थ दिजा अहुं; ",
"ja547:789.3":	"नास्सु मञ्जू निकूजिंसु, ",
"ja547:789.4":	"वेस्सन्तरे पयातम्हि; ",
"ja547:789.5":	"सिवीनं रट्ठवड्ढने। ",
"ja547:790.1":	"पटियत्तो राजमग्गो, ",
"ja547:790.2":	"विचित्तो पुप्फसन्थतो; ",
"ja547:790.3":	"वसि वेस्सन्तरो यत्थ, ",
"ja547:790.4":	"यावताव जेतुत्तरा। ",
"ja547:791.1":	"ततो सट्ठिसहस्सानि, ",
"ja547:791.2":	"योधिनो चारुदस्सना; ",
"ja547:791.3":	"समन्ता परिकिरिंसु, ",
"ja547:791.4":	"वेस्सन्तरे पयातम्हि; ",
"ja547:791.5":	"सिवीनं रट्ठवड्ढने। ",
"ja547:792.1":	"ओरोधा च कुमारा च, ",
"ja547:792.2":	"वेसियाना च ब्राह्मणा; ",
"ja547:792.3":	"समन्ता परिकिरिंसु, ",
"ja547:792.4":	"वेस्सन्तरे पयातम्हि; ",
"ja547:792.5":	"सिवीनं रट्ठवड्ढने। ",
"ja547:793.1":	"हत्थारोहा अनीकट्ठा, ",
"ja547:793.2":	"रथिका पत्तिकारका; ",
"ja547:793.3":	"समन्ता परिकिरिंसु, ",
"ja547:793.4":	"वेस्सन्तरे पयातम्हि; ",
"ja547:793.5":	"सिवीनं रट्ठवड्ढने। ",
"ja547:794.1":	"समागता जानपदा, ",
"ja547:794.2":	"नेगमा च समागता; ",
"ja547:794.3":	"समन्ता परिकिरिंसु, ",
"ja547:794.4":	"वेस्सन्तरे पयातम्हि; ",
"ja547:794.5":	"सिवीनं रट्ठवड्ढने। ",
"ja547:795.1":	"करोटिया चम्मधरा, ",
"ja547:795.2":	"इल्लीहत्था सुवम्मिनो; ",
"ja547:795.3":	"पुरतो पटिपज्जिंसु, ",
"ja547:795.4":	"वेस्सन्तरे पयातम्हि; ",
"ja547:795.5":	"सिवीनं रट्ठवड्ढने। ",
"ja547:796.1":	"ते पाविसुं पुरं रम्मं, ",
"ja547:796.2":	"महापाकारतोरणं; ",
"ja547:796.3":	"उपेतं अन्नपानेहि, ",
"ja547:796.4":	"नच्चगीतेहि चूभयं। ",
"ja547:797.1":	"वित्ता जानपदा आसुं, ",
"ja547:797.2":	"नेगमा च समागता; ",
"ja547:797.3":	"अनुप्पत्ते कुमारम्हि, ",
"ja547:797.4":	"सिवीनं रट्ठवड्ढने। ",
"ja547:798.1":	"चेलुक्खेपो अवत्तित्थ, ",
"ja547:798.2":	"आगते धनदायके; ",
"ja547:798.3":	"नन्दिं पवेसि नगरे, ",
"ja547:798.4":	"बन्धना मोक्खो अघोसथ। ",
"ja547:799.1":	"जातरूपमयं वस्सं, ",
"ja547:799.2":	"देवो पावस्सि तावदे; ",
"ja547:799.3":	"वेस्सन्तरे पविट्ठम्हि, ",
"ja547:799.4":	"सिवीनं रट्ठवड्ढने। ",
"ja547:800.1":	"ततो वेस्सन्तरो राजा, ",
"ja547:800.2":	"दानं दत्वान खत्तियो; ",
"ja547:800.3":	"कायस्स भेदा सप्पञ्ञो, ",
"ja547:800.4":	"सग्गं सो उपपज्जथाति। ",
"ja547:801.1":	"वेस्सन्तरजातकं दसमं। ",
"ja547:802.1":	"महानिपातं निट्ठितं। ",
"ja547:803.1":	"जातकपाळि निट्ठिता। "
}	
