{	
"pli-tv-kd1:0.1":	"थेरवाद विनयपिटक ",
"pli-tv-kd1:0.2":	"महावग्ग ",
"pli-tv-kd1:0.3":	"१। महाखन्धक ",
"pli-tv-kd1:1.0.1":	"१। बोधिकथा ",
"pli-tv-kd1:1.0.2":	"नमो तस्स भगवतो अरहतो सम्मासम्बुद्धस्स। ",
"pli-tv-kd1:1.1.1":	"तेन समयेन बुद्धो भगवा उरुवेलायं विहरति नज्जा नेरञ्जराय तीरे बोधिरुक्खमूले पठमाभिसम्बुद्धो। ",
"pli-tv-kd1:1.1.2":	"अथ खो भगवा बोधिरुक्खमूले सत्ताहं एकपल्लङ्केन निसीदि विमुत्तिसुखपटिसंवेदी। ",
"pli-tv-kd1:1.2.1":	"अथ खो भगवा रत्तिया पठमं यामं पटिच्चसमुप्पादं अनुलोमपटिलोमं मनसाकासि—",
"pli-tv-kd1:1.2.2":	"“अविज्जापच्चया सङ्खारा, सङ्खारपच्चया विञ्ञाणं, विञ्ञाणपच्चया नामरूपं, नामरूपपच्चया सळायतनं, सळायतनपच्चया फस्सो, फस्सपच्चया वेदना, वेदनापच्चया तण्हा, तण्हापच्चया उपादानं, उपादानपच्चया भवो, भवपच्चया जाति, जातिपच्चया जरामरणं सोकपरिदेवदुक्खदोमनस्सुपायासा सम्भवन्ति। ",
"pli-tv-kd1:1.2.3":	"एवमेतस्स केवलस्स दुक्खक्खन्धस्स समुदयो होति। ",
"pli-tv-kd1:1.2.4":	"अविज्जाय त्वेव असेसविरागनिरोधा सङ्खारनिरोधो, सङ्खारनिरोधा विञ्ञाणनिरोधो, विञ्ञाणनिरोधा नामरूपनिरोधो, नामरूपनिरोधा सळायतननिरोधो, सळायतननिरोधा फस्सनिरोधो, फस्सनिरोधा वेदनानिरोधो, वेदनानिरोधा तण्हानिरोधो, तण्हानिरोधा उपादाननिरोधो, उपादाननिरोधा भवनिरोधो, भवनिरोधा जातिनिरोधो, जातिनिरोधा जरामरणं सोकपरिदेवदुक्खदोमनस्सुपायासा निरुज्झन्ति। ",
"pli-tv-kd1:1.2.5":	"एवमेतस्स केवलस्स दुक्खक्खन्धस्स निरोधो होती”ति। ",
"pli-tv-kd1:1.3.1":	"अथ खो भगवा एतमत्थं विदित्वा तायं वेलायं इमं उदानं उदानेसि—",
"pli-tv-kd1:1.3.2":	"“यदा हवे पातुभवन्ति धम्मा, ",
"pli-tv-kd1:1.3.3":	"आतापिनो झायतो ब्राह्मणस्स; ",
"pli-tv-kd1:1.3.4":	"अथस्स कङ्खा वपयन्ति सब्बा, ",
"pli-tv-kd1:1.3.5":	"यतो पजानाति सहेतुधम्मन्”ति। ",
"pli-tv-kd1:1.4.1":	"अथ खो भगवा रत्तिया मज्झिमं यामं पटिच्चसमुप्पादं अनुलोमपटिलोमं मनसाकासि—",
"pli-tv-kd1:1.4.2":	"“अविज्जापच्चया सङ्खारा, सङ्खारपच्चया विञ्ञाणं, विञ्ञाणपच्चया नामरूपं …पे… ",
"pli-tv-kd1:1.4.3":	"एवमेतस्स केवलस्स दुक्खक्खन्धस्स समुदयो होति …पे… ",
"pli-tv-kd1:1.4.4":	"निरोधो होती”ति। ",
"pli-tv-kd1:1.5.1":	"अथ खो भगवा एतमत्थं विदित्वा तायं वेलायं इमं उदानं उदानेसि—",
"pli-tv-kd1:1.5.2":	"“यदा हवे पातुभवन्ति धम्मा, ",
"pli-tv-kd1:1.5.3":	"आतापिनो झायतो ब्राह्मणस्स; ",
"pli-tv-kd1:1.5.4":	"अथस्स कङ्खा वपयन्ति सब्बा, ",
"pli-tv-kd1:1.5.5":	"यतो खयं पच्चयानं अवेदी”ति। ",
"pli-tv-kd1:1.6.1":	"अथ खो भगवा रत्तिया पच्छिमं यामं पटिच्चसमुप्पादं अनुलोमपटिलोमं मनसाकासि—",
"pli-tv-kd1:1.6.2":	"“अविज्जापच्चया सङ्खारा, सङ्खारपच्चया विञ्ञाणं, विञ्ञाणपच्चया नामरूपं …पे… ",
"pli-tv-kd1:1.6.3":	"एवमेतस्स केवलस्स दुक्खक्खन्धस्स समुदयो होति …पे… ",
"pli-tv-kd1:1.6.4":	"निरोधो होती”ति। ",
"pli-tv-kd1:1.7.1":	"अथ खो भगवा एतमत्थं विदित्वा तायं वेलायं इमं उदानं उदानेसि—",
"pli-tv-kd1:1.7.2":	"“यदा हवे पातुभवन्ति धम्मा, ",
"pli-tv-kd1:1.7.3":	"आतापिनो झायतो ब्राह्मणस्स; ",
"pli-tv-kd1:1.7.4":	"विधूपयं तिट्ठति मारसेनं, ",
"pli-tv-kd1:1.7.5":	"सूरियोव ओभासयमन्तलिक्खन्”ति। ",
"pli-tv-kd1:1.7.6":	"बोधिकथा निट्ठिता। ",
"pli-tv-kd1:2.1.0":	"२। अजपालकथा ",
"pli-tv-kd1:2.1.1":	"अथ खो भगवा सत्ताहस्स अच्चयेन तम्हा समाधिम्हा वुट्ठहित्वा बोधिरुक्खमूला येन अजपालनिग्रोधो तेनुपसङ्कमि, उपसङ्कमित्वा अजपालनिग्रोधमूले सत्ताहं एकपल्लङ्केन निसीदि विमुत्तिसुखपटिसंवेदी। ",
"pli-tv-kd1:2.2.1":	"अथ खो अञ्ञतरो हुंहुङ्कजातिको ब्राह्मणो येन भगवा तेनुपसङ्कमि। ",
"pli-tv-kd1:2.2.2":	"उपसङ्कमित्वा भगवता सद्धिं सम्मोदि। ",
"pli-tv-kd1:2.2.3":	"सम्मोदनीयं कथं सारणीयं वीतिसारेत्वा एकमन्तं अट्ठासि। ",
"pli-tv-kd1:2.2.4":	"एकमन्तं ठितो खो सो ब्राह्मणो भगवन्तं एतदवोच—",
"pli-tv-kd1:2.2.5":	"“कित्तावता नु खो, भो गोतम, ब्राह्मणो होति, कतमे च पन ब्राह्मणकरणा धम्मा”ति? ",
"pli-tv-kd1:2.3.1":	"अथ खो भगवा एतमत्थं विदित्वा तायं वेलायं इमं उदानं उदानेसि—",
"pli-tv-kd1:2.3.2":	"“यो ब्राह्मणो बाहितपापधम्मो, ",
"pli-tv-kd1:2.3.3":	"निहुंहुङ्को निक्कसावो यतत्तो; ",
"pli-tv-kd1:2.3.4":	"वेदन्तगू वुसितब्रह्मचरियो, ",
"pli-tv-kd1:2.3.5":	"धम्मेन सो ब्रह्मवादं वदेय्य; ",
"pli-tv-kd1:2.3.6":	"यस्सुस्सदा नत्थि कुहिञ्चि लोके”ति। ",
"pli-tv-kd1:2.3.7":	"अजपालकथा निट्ठिता। ",
"pli-tv-kd1:3.1.0":	"३। मुचलिन्दकथा ",
"pli-tv-kd1:3.1.1":	"अथ खो भगवा सत्ताहस्स अच्चयेन तम्हा समाधिम्हा वुट्ठहित्वा अजपालनिग्रोधमूला येन मुचलिन्दो तेनुपसङ्कमि, उपसङ्कमित्वा मुचलिन्दमूले सत्ताहं एकपल्लङ्केन निसीदि विमुत्तिसुखपटिसंवेदी। ",
"pli-tv-kd1:3.2.1":	"तेन खो पन समयेन महा अकालमेघो उदपादि, सत्ताहवद्दलिका सीतवातदुद्दिनी। ",
"pli-tv-kd1:3.2.2":	"अथ खो मुचलिन्दो नागराजा सकभवना निक्खमित्वा भगवतो कायं सत्तक्खत्तुं भोगेहि परिक्खिपित्वा उपरिमुद्धनि महन्तं फणं करित्वा अट्ठासि—",
"pli-tv-kd1:3.2.3":	"“मा भगवन्तं सीतं, मा भगवन्तं उण्हं, मा भगवन्तं डंसमकसवातातपसरीसपसम्फस्सो”ति। ",
"pli-tv-kd1:3.3.1":	"अथ खो मुचलिन्दो नागराजा सत्ताहस्स अच्चयेन विद्धं विगतवलाहकं देवं विदित्वा भगवतो काया भोगे विनिवेठेत्वा सकवण्णं पटिसंहरित्वा माणवकवण्णं अभिनिम्मिनित्वा भगवतो पुरतो अट्ठासि पञ्जलिको भगवन्तं नमस्समानो। ",
"pli-tv-kd1:3.3.2":	"अथ खो भगवा एतमत्थं विदित्वा तायं वेलायं इमं उदानं उदानेसि—",
"pli-tv-kd1:3.4.1":	"“सुखो विवेको तुट्ठस्स, ",
"pli-tv-kd1:3.4.2":	"सुतधम्मस्स पस्सतो; ",
"pli-tv-kd1:3.4.3":	"अब्यापज्जं सुखं लोके, ",
"pli-tv-kd1:3.4.4":	"पाणभूतेसु संयमो। ",
"pli-tv-kd1:3.4.5":	"सुखा विरागता लोके, ",
"pli-tv-kd1:3.4.6":	"कामानं समतिक्कमो; ",
"pli-tv-kd1:3.4.7":	"अस्मिमानस्स यो विनयो, ",
"pli-tv-kd1:3.4.8":	"एतं वे परमं सुखन्”ति। ",
"pli-tv-kd1:3.4.9":	"मुचलिन्दकथा निट्ठिता। ",
"pli-tv-kd1:4.1.0":	"४। राजायतनकथा ",
"pli-tv-kd1:4.1.1":	"अथ खो भगवा सत्ताहस्स अच्चयेन तम्हा समाधिम्हा वुट्ठहित्वा मुचलिन्दमूला येन राजायतनं तेनुपसङ्कमि, उपसङ्कमित्वा राजायतनमूले सत्ताहं एकपल्लङ्केन निसीदि विमुत्तिसुखपटिसंवेदी। ",
"pli-tv-kd1:4.2.1":	"तेन खो पन समयेन तपुस्स भल्लिका वाणिजा उक्कला तं देसं अद्धानमग्गप्पटिपन्ना होन्ति। ",
"pli-tv-kd1:4.2.2":	"अथ खो तपुस्सभल्लिकानं वाणिजानं ञातिसालोहिता देवता तपुस्सभल्लिके वाणिजे एतदवोच—",
"pli-tv-kd1:4.2.3":	"“अयं, मारिसा, भगवा राजायतनमूले विहरति पठमाभिसम्बुद्धो; ",
"pli-tv-kd1:4.2.4":	"गच्छथ तं भगवन्तं मन्थेन च मधुपिण्डिकाय च पतिमानेथ; ",
"pli-tv-kd1:4.2.5":	"तं वो भविस्सति दीघरत्तं हिताय सुखाया”ति। ",
"pli-tv-kd1:4.3.1":	"अथ खो तपुस्सभल्लिका वाणिजा मन्थञ्च मधुपिण्डिकञ्च आदाय येन भगवा तेनुपसङ्कमिंसु, उपसङ्कमित्वा भगवन्तं अभिवादेत्वा एकमन्तं अट्ठंसु। ",
"pli-tv-kd1:4.3.2":	"एकमन्तं ठिता खो तपुस्सभल्लिका वाणिजा भगवन्तं एतदवोचुं—",
"pli-tv-kd1:4.3.3":	"“पटिग्गण्हातु नो, भन्ते, भगवा मन्थञ्च मधुपिण्डिकञ्च, यं अम्हाकं अस्स दीघरत्तं हिताय सुखाया”ति। ",
"pli-tv-kd1:4.4.1":	"अथ खो भगवतो एतदहोसि—",
"pli-tv-kd1:4.4.2":	"“न खो तथागता हत्थेसु पटिग्गण्हन्ति। ",
"pli-tv-kd1:4.4.3":	"किम्हि नु खो अहं पटिग्गण्हेय्यं मन्थञ्च मधुपिण्डिकञ्चा”ति? ",
"pli-tv-kd1:4.4.4":	"अथ खो चत्तारो महाराजानो भगवतो चेतसा चेतोपरिवितक्कमञ्ञाय चतुद्दिसा चत्तारो सेलमये पत्ते भगवतो उपनामेसुं—",
"pli-tv-kd1:4.4.5":	"“इध, भन्ते, भगवा पटिग्गण्हातु मन्थञ्च मधुपिण्डिकञ्चा”ति। ",
"pli-tv-kd1:4.4.6":	"पटिग्गहेसि भगवा पच्चग्घे सेलमये पत्ते मन्थञ्च मधुपिण्डिकञ्च, पटिग्गहेत्वा परिभुञ्जि। ",
"pli-tv-kd1:4.5.1":	"अथ खो तपुस्सभल्लिका वाणिजा भगवन्तं ओनीतपत्तपाणिं विदित्वा भगवतो पादेसु सिरसा निपतित्वा भगवन्तं एतदवोचुं—",
"pli-tv-kd1:4.5.2":	"“एते मयं, भन्ते, भगवन्तं सरणं गच्छाम धम्मञ्च, उपासके नो भगवा धारेतु अज्जतग्गे पाणुपेते सरणं गते”ति। ",
"pli-tv-kd1:4.5.3":	"ते च लोके पठमं उपासका अहेसुं द्वेवाचिका। ",
"pli-tv-kd1:4.5.4":	"राजायतनकथा निट्ठिता। ",
"pli-tv-kd1:5.1.0":	"५। ब्रह्मयाचनकथा ",
"pli-tv-kd1:5.1.1":	"अथ खो भगवा सत्ताहस्स अच्चयेन तम्हा समाधिम्हा वुट्ठहित्वा राजायतनमूला येन अजपालनिग्रोधो तेनुपसङ्कमि। ",
"pli-tv-kd1:5.1.2":	"तत्र सुदं भगवा अजपालनिग्रोधमूले विहरति। ",
"pli-tv-kd1:5.2.1":	"अथ खो भगवतो रहोगतस्स पटिसल्लीनस्स एवं चेतसो परिवितक्को उदपादि—",
"pli-tv-kd1:5.2.2":	"“अधिगतो खो म्यायं धम्मो गम्भीरो दुद्दसो दुरनुबोधो सन्तो पणीतो अतक्कावचरो निपुणो पण्डितवेदनीयो। ",
"pli-tv-kd1:5.2.3":	"आलयरामा खो पनायं पजा आलयरता आलयसम्मुदिता। ",
"pli-tv-kd1:5.2.4":	"आलयरामाय खो पन पजाय आलयरताय आलयसम्मुदिताय दुद्दसं इदं ठानं यदिदं इदप्पच्चयतापटिच्चसमुप्पादो; ",
"pli-tv-kd1:5.2.5":	"इदम्पि खो ठानं सुदुद्दसं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बानं। ",
"pli-tv-kd1:5.2.6":	"अहञ्चेव खो पन धम्मं देसेय्यं, परे च मे न आजानेय्युं, सो ममस्स किलमथो, सा ममस्स विहेसा”ति। ",
"pli-tv-kd1:5.3.1":	"अपिस्सु भगवन्तं इमा अनच्छरिया गाथायो पटिभंसु पुब्बे अस्सुतपुब्बा—",
"pli-tv-kd1:5.3.2":	"“किच्छेन मे अधिगतं, ",
"pli-tv-kd1:5.3.3":	"हलं दानि पकासितुं; ",
"pli-tv-kd1:5.3.4":	"रागदोसपरेतेहि, ",
"pli-tv-kd1:5.3.5":	"नायं धम्मो सुसम्बुधो। ",
"pli-tv-kd1:5.3.6":	"पटिसोतगामिं निपुणं, ",
"pli-tv-kd1:5.3.7":	"गम्भीरं दुद्दसं अणुं; ",
"pli-tv-kd1:5.3.8":	"रागरत्ता न दक्खन्ति, ",
"pli-tv-kd1:5.3.9":	"तमोखन्धेन आवुटा”ति। ",
"pli-tv-kd1:5.4.1":	"इतिह भगवतो पटिसञ्चिक्खतो अप्पोस्सुक्कताय चित्तं नमति, नो धम्मदेसनाय। ",
"pli-tv-kd1:5.4.2":	"अथ खो ब्रह्मुनो सहम्पतिस्स भगवतो चेतसा चेतोपरिवितक्कमञ्ञाय एतदहोसि—",
"pli-tv-kd1:5.4.3":	"“नस्सति वत भो लोको, विनस्सति वत भो लोको, यत्र हि नाम तथागतस्स अरहतो सम्मासम्बुद्धस्स अप्पोस्सुक्कताय चित्तं नमति, नो धम्मदेसनाया”ति। ",
"pli-tv-kd1:5.5.1":	"अथ खो ब्रह्मा सहम्पति—सेय्यथापि नाम बलवा पुरिसो समिञ्जितं वा बाहं पसारेय्य, पसारितं वा बाहं समिञ्जेय्य; एवमेव—ब्रह्मलोके अन्तरहितो भगवतो पुरतो पातुरहोसि। ",
"pli-tv-kd1:5.6.1":	"अथ खो ब्रह्मा सहम्पति एकंसं उत्तरासङ्गं करित्वा दक्खिणजाणुमण्डलं पथवियं निहन्त्वा येन भगवा तेनञ्जलिं पणामेत्वा भगवन्तं एतदवोच—",
"pli-tv-kd1:5.6.2":	"“देसेतु, भन्ते, भगवा धम्मं, देसेतु सुगतो धम्मं। ",
"pli-tv-kd1:5.6.3":	"सन्ति सत्ता अप्परजक्खजातिका, अस्सवनता धम्मस्स परिहायन्ति, भविस्सन्ति धम्मस्स अञ्ञातारो”ति। ",
"pli-tv-kd1:5.7.1":	"इदमवोच ब्रह्मा सहम्पति, इदं वत्वान अथापरं एतदवोच—",
"pli-tv-kd1:5.7.2":	"“पातुरहोसि मगधेसु पुब्बे, ",
"pli-tv-kd1:5.7.3":	"धम्मो असुद्धो समलेहि चिन्तितो; ",
"pli-tv-kd1:5.7.4":	"अपापुरेतं अमतस्स द्वारं, ",
"pli-tv-kd1:5.7.5":	"सुणन्तु धम्मं विमलेनानुबुद्धं। ",
"pli-tv-kd1:5.7.6":	"सेले यथा पब्बतमुद्धनिट्ठितो, ",
"pli-tv-kd1:5.7.7":	"यथापि पस्से जनतं समन्ततो; ",
"pli-tv-kd1:5.7.8":	"तथूपमं धम्ममयं सुमेध, ",
"pli-tv-kd1:5.7.9":	"पासादमारुय्ह समन्तचक्खु; ",
"pli-tv-kd1:5.7.10":	"सोकावतिण्णं जनतमपेतसोको, ",
"pli-tv-kd1:5.7.11":	"अवेक्खस्सु जातिजराभिभूतं। ",
"pli-tv-kd1:5.7.12":	"उट्ठेहि वीर विजितसङ्गाम, ",
"pli-tv-kd1:5.7.13":	"सत्थवाह अणण विचर लोके; ",
"pli-tv-kd1:5.7.14":	"देसस्सु भगवा धम्मं, ",
"pli-tv-kd1:5.7.15":	"अञ्ञातारो भविस्सन्ती”ति। ",
"pli-tv-kd1:5.8.1":	"एवं वुत्ते, भगवा ब्रह्मानं सहम्पतिं एतदवोच—",
"pli-tv-kd1:5.8.2":	"“मय्हम्पि खो, ब्रह्मे, एतदहोसि—",
"pli-tv-kd1:5.8.3":	"‘अधिगतो खो म्यायं धम्मो गम्भीरो दुद्दसो दुरनुबोधो सन्तो पणीतो अतक्कावचरो निपुणो पण्डितवेदनीयो। ",
"pli-tv-kd1:5.8.4":	"आलयरामा खो पनायं पजा आलयरता आलयसम्मुदिता। ",
"pli-tv-kd1:5.8.5":	"आलयरामाय खो पन पजाय आलयरताय आलयसम्मुदिताय दुद्दसं इदं ठानं यदिदं इदप्पच्चयतापटिच्चसमुप्पादो; ",
"pli-tv-kd1:5.8.6":	"इदम्पि खो ठानं सुदुद्दसं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बानं। ",
"pli-tv-kd1:5.8.7":	"अहञ्चेव खो पन धम्मं देसेय्यं, परे च मे न आजानेय्युं, सो ममस्स किलमथो, सा ममस्स विहेसा’ति। ",
"pli-tv-kd1:5.8.8":	"अपिस्सु मं, ब्रह्मे, इमा अनच्छरिया गाथायो पटिभंसु पुब्बे अस्सुतपुब्बा—",
"pli-tv-kd1:5.8.9":	"‘किच्छेन मे अधिगतं, ",
"pli-tv-kd1:5.8.10":	"हलं दानि पकासितुं; ",
"pli-tv-kd1:5.8.11":	"रागदोसपरेतेहि, ",
"pli-tv-kd1:5.8.12":	"नायं धम्मो सुसम्बुधो। ",
"pli-tv-kd1:5.8.13":	"पटिसोतगामिं निपुणं, ",
"pli-tv-kd1:5.8.14":	"गम्भीरं दुद्दसं अणुं; ",
"pli-tv-kd1:5.8.15":	"रागरत्ता न दक्खन्ति, ",
"pli-tv-kd1:5.8.16":	"तमोखन्धेन आवुटा’ति। ",
"pli-tv-kd1:5.8.17":	"इतिह मे, ब्रह्मे, पटिसञ्चिक्खतो अप्पोस्सुक्कताय चित्तं नमति नो धम्मदेसनाया”ति। ",
"pli-tv-kd1:5.9.1":	"दुतियम्पि खो ब्रह्मा सहम्पति भगवन्तं एतदवोच—",
"pli-tv-kd1:5.9.2":	"“देसेतु, भन्ते, भगवा धम्मं, देसेतु सुगतो धम्मं; ",
"pli-tv-kd1:5.9.3":	"सन्ति सत्ता अप्परजक्खजातिका, अस्सवनता धम्मस्स परिहायन्ति, भविस्सन्ति धम्मस्स अञ्ञातारो”ति। ",
"pli-tv-kd1:5.9.4":	"इदमवोच ब्रह्मा सहम्पति, इदं वत्वान अथापरं एतदवोच—",
"pli-tv-kd1:5.9.5":	"“पातुरहोसि मगधेसु पुब्बे, ",
"pli-tv-kd1:5.9.6":	"धम्मो असुद्धो समलेहि चिन्तितो; ",
"pli-tv-kd1:5.9.7":	"अपापुरेतं अमतस्स द्वारं, ",
"pli-tv-kd1:5.9.8":	"सुणन्तु धम्मं विमलेनानुबुद्धं। ",
"pli-tv-kd1:5.9.9":	"सेले यथा पब्बतमुद्धनिट्ठितो, ",
"pli-tv-kd1:5.9.10":	"यथापि पस्से जनतं समन्ततो; ",
"pli-tv-kd1:5.9.11":	"तथूपमं धम्ममयं सुमेध, ",
"pli-tv-kd1:5.9.12":	"पासादमारुय्ह समन्तचक्खु; ",
"pli-tv-kd1:5.9.13":	"सोकावतिण्णं जनतमपेतसोको, ",
"pli-tv-kd1:5.9.14":	"अवेक्खस्सु जातिजराभिभूतं। ",
"pli-tv-kd1:5.9.15":	"उट्ठेहि वीर विजितसङ्गाम, ",
"pli-tv-kd1:5.9.16":	"सत्थवाह अणण विचर लोके; ",
"pli-tv-kd1:5.9.17":	"देसस्सु भगवा धम्मं, ",
"pli-tv-kd1:5.9.18":	"अञ्ञातारो भविस्सन्ती”ति। ",
"pli-tv-kd1:5.9.19":	"दुतियम्पि खो भगवा ब्रह्मानं सहम्पतिं एतदवोच—",
"pli-tv-kd1:5.9.20":	"“मय्हम्पि खो, ब्रह्मे, एतदहोसि—",
"pli-tv-kd1:5.9.21":	"‘अधिगतो खो म्यायं धम्मो गम्भीरो दुद्दसो दुरनुबोधो सन्तो पणीतो अतक्कावचरो निपुणो पण्डितवेदनीयो। ",
"pli-tv-kd1:5.9.22":	"आलयरामा खो पनायं पजा आलयरता आलयसम्मुदिता। ",
"pli-tv-kd1:5.9.23":	"आलयरामाय खो पन पजाय आलयरताय आलयसम्मुदिताय दुद्दसं इदं ठानं यदिदं इदप्पच्चयतापटिच्चसमुप्पादो; ",
"pli-tv-kd1:5.9.24":	"इदम्पि खो ठानं सुदुद्दसं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बानं। ",
"pli-tv-kd1:5.9.25":	"अहञ्चेव खो पन धम्मं देसेय्यं, परे च मे न आजानेय्युं, सो ममस्स किलमथो, सा ममस्स विहेसा’ति। ",
"pli-tv-kd1:5.9.26":	"अपिस्सु मं, ब्रह्मे, इमा अनच्छरिया गाथायो पटिभंसु पुब्बे अस्सुतपुब्बा—",
"pli-tv-kd1:5.9.27":	"‘किच्छेन मे अधिगतं, ",
"pli-tv-kd1:5.9.28":	"हलं दानि पकासितुं; ",
"pli-tv-kd1:5.9.29":	"रागदोसपरेतेहि, ",
"pli-tv-kd1:5.9.30":	"नायं धम्मो सुसम्बुधो। ",
"pli-tv-kd1:5.9.31":	"पटिसोतगामिं निपुणं, ",
"pli-tv-kd1:5.9.32":	"गम्भीरं दुद्दसं अणुं; ",
"pli-tv-kd1:5.9.33":	"रागरत्ता न दक्खन्ति, ",
"pli-tv-kd1:5.9.34":	"तमोखन्धेन आवुटा’ति। ",
"pli-tv-kd1:5.9.35":	"इतिह मे, ब्रह्मे, पटिसञ्चिक्खतो अप्पोस्सुक्कताय चित्तं नमति, नो धम्मदेसनाया”ति। ",
"pli-tv-kd1:5.9.36":	"ततियम्पि खो ब्रह्मा सहम्पति भगवन्तं एतदवोच—",
"pli-tv-kd1:5.9.37":	"“देसेतु, भन्ते, भगवा धम्मं, देसेतु सुगतो धम्मं। ",
"pli-tv-kd1:5.9.38":	"सन्ति सत्ता अप्परजक्खजातिका, अस्सवनता धम्मस्स परिहायन्ति, भविस्सन्ति धम्मस्स अञ्ञातारो”ति। ",
"pli-tv-kd1:5.9.39":	"इदमवोच ब्रह्मा सहम्पति, इदं वत्वान अथापरं एतदवोच—",
"pli-tv-kd1:5.9.40":	"“पातुरहोसि मगधेसु पुब्बे, ",
"pli-tv-kd1:5.9.41":	"धम्मो असुद्धो समलेहि चिन्तितो; ",
"pli-tv-kd1:5.9.42":	"अपापुरेतं अमतस्स द्वारं, ",
"pli-tv-kd1:5.9.43":	"सुणन्तु धम्मं विमलेनानुबुद्धं। ",
"pli-tv-kd1:5.9.44":	"सेले यथा पब्बतमुद्धनिट्ठितो, ",
"pli-tv-kd1:5.9.45":	"यथापि पस्से जनतं समन्ततो; ",
"pli-tv-kd1:5.9.46":	"तथूपमं धम्ममयं सुमेध, ",
"pli-tv-kd1:5.9.47":	"पासादमारुय्ह समन्तचक्खु; ",
"pli-tv-kd1:5.9.48":	"सोकावतिण्णं जनतमपेतसोको, ",
"pli-tv-kd1:5.9.49":	"अवेक्खस्सु जातिजराभिभूतं। ",
"pli-tv-kd1:5.9.50":	"उट्ठेहि वीर विजितसङ्गाम, ",
"pli-tv-kd1:5.9.51":	"सत्थवाह अणण विचर लोके; ",
"pli-tv-kd1:5.9.52":	"देसस्सु भगवा धम्मं, ",
"pli-tv-kd1:5.9.53":	"अञ्ञातारो भविस्सन्ती”ति। ",
"pli-tv-kd1:5.10.1":	"अथ खो भगवा ब्रह्मुनो च अज्झेसनं विदित्वा सत्तेसु च कारुञ्ञतं पटिच्च बुद्धचक्खुना लोकं वोलोकेसि। ",
"pli-tv-kd1:5.11.1":	"अद्दसा खो भगवा बुद्धचक्खुना लोकं वोलोकेन्तो सत्ते अप्परजक्खे महारजक्खे तिक्खिन्द्रिये मुदिन्द्रिये स्वाकारे द्वाकारे सुविञ्ञापये दुविञ्ञापये, अप्पेकच्चे परलोकवज्जभयदस्साविने विहरन्ते, अप्पेकच्चे न परलोकवज्जभयदस्साविने विहरन्ते। ",
"pli-tv-kd1:5.11.2":	"सेय्यथापि नाम उप्पलिनियं वा पदुमिनियं वा पुण्डरीकिनियं वा अप्पेकच्चानि उप्पलानि वा पदुमानि वा पुण्डरीकानि वा उदके जातानि उदके संवड्ढानि उदकानुग्गतानि अन्तो निमुग्गपोसीनि, अप्पेकच्चानि उप्पलानि वा पदुमानि वा पुण्डरीकानि वा उदके जातानि उदके संवड्ढानि समोदकं ठितानि, अप्पेकच्चानि उप्पलानि वा पदुमानि वा पुण्डरीकानि वा उदके जातानि उदके संवड्ढानि उदकं अच्चुग्गम्म ठितानि अनुपलित्तानि उदकेन; ",
"pli-tv-kd1:5.11.3":	"एवमेवं भगवा बुद्धचक्खुना लोकं वोलोकेन्तो अद्दस सत्ते अप्परजक्खे महारजक्खे तिक्खिन्द्रिये मुदिन्द्रिये स्वाकारे द्वाकारे सुविञ्ञापये दुविञ्ञापये, अप्पेकच्चे परलोकवज्जभयदस्साविने विहरन्ते, अप्पेकच्चे न परलोकवज्जभयदस्साविने विहरन्ते; ",
"pli-tv-kd1:5.12.1":	"दिस्वान ब्रह्मानं सहम्पतिं गाथाय पच्चभासि—",
"pli-tv-kd1:5.12.2":	"“अपारुता तेसं अमतस्स द्वारा, ",
"pli-tv-kd1:5.12.3":	"ये सोतवन्तो पमुञ्चन्तु सद्धं; ",
"pli-tv-kd1:5.12.4":	"विहिंससञ्ञी पगुणं न भासिं, ",
"pli-tv-kd1:5.12.5":	"धम्मं पणीतं मनुजेसु ब्रह्मे”ति। ",
"pli-tv-kd1:5.13.1":	"अथ खो ब्रह्मा सहम्पति—",
"pli-tv-kd1:5.13.2":	"“कतावकासो खोम्हि भगवता धम्मदेसनाया”ति भगवन्तं अभिवादेत्वा पदक्खिणं कत्वा तत्थेवन्तरधायि। ",
"pli-tv-kd1:5.13.3":	"ब्रह्मयाचनकथा निट्ठिता। ",
"pli-tv-kd1:6.1.0":	"६। पञ्चवग्गियकथा ",
"pli-tv-kd1:6.1.1":	"अथ खो भगवतो एतदहोसि—",
"pli-tv-kd1:6.1.2":	"“कस्स नु खो अहं पठमं धम्मं देसेय्यं? ",
"pli-tv-kd1:6.1.3":	"को इमं धम्मं खिप्पमेव आजानिस्सती”ति? ",
"pli-tv-kd1:6.1.4":	"अथ खो भगवतो एतदहोसि—",
"pli-tv-kd1:6.1.5":	"“अयं खो आळारो कालामो पण्डितो ब्यत्तो मेधावी दीघरत्तं अप्परजक्खजातिको; ",
"pli-tv-kd1:6.1.6":	"यन्नूनाहं आळारस्स कालामस्स पठमं धम्मं देसेय्यं, सो इमं धम्मं खिप्पमेव आजानिस्सती”ति। ",
"pli-tv-kd1:6.2.1":	"अथ खो अन्तरहिता देवता भगवतो आरोचेसि—“सत्ताहकालङ्कतो, भन्ते, आळारो कालामो”ति। ",
"pli-tv-kd1:6.2.2":	"भगवतोपि खो ञाणं उदपादि—“सत्ताहकालङ्कतो आळारो कालामो”ति। ",
"pli-tv-kd1:6.2.3":	"अथ खो भगवतो एतदहोसि—",
"pli-tv-kd1:6.2.4":	"“महाजानियो खो आळारो कालामो; ",
"pli-tv-kd1:6.2.5":	"सचे हि सो इमं धम्मं सुणेय्य, खिप्पमेव आजानेय्या”ति। ",
"pli-tv-kd1:6.3.1":	"अथ खो भगवतो एतदहोसि—",
"pli-tv-kd1:6.3.2":	"“कस्स नु खो अहं पठमं धम्मं देसेय्यं? ",
"pli-tv-kd1:6.3.3":	"को इमं धम्मं खिप्पमेव आजानिस्सती”ति? ",
"pli-tv-kd1:6.3.4":	"अथ खो भगवतो एतदहोसि—",
"pli-tv-kd1:6.3.5":	"“अयं खो उदको रामपुत्तो पण्डितो ब्यत्तो मेधावी दीघरत्तं अप्परजक्खजातिको; ",
"pli-tv-kd1:6.3.6":	"यन्नूनाहं उदकस्स रामपुत्तस्स पठमं धम्मं देसेय्यं, सो इमं धम्मं खिप्पमेव आजानिस्सती”ति। ",
"pli-tv-kd1:6.4.1":	"अथ खो अन्तरहिता देवता भगवतो आरोचेसि—“अभिदोसकालङ्कतो, भन्ते, उदको रामपुत्तो”ति। ",
"pli-tv-kd1:6.4.2":	"भगवतोपि खो ञाणं उदपादि—“अभिदोसकालङ्कतो उदको रामपुत्तो”ति। ",
"pli-tv-kd1:6.4.3":	"अथ खो भगवतो एतदहोसि—",
"pli-tv-kd1:6.4.4":	"“महाजानियो खो उदको रामपुत्तो; ",
"pli-tv-kd1:6.4.5":	"सचे हि सो इमं धम्मं सुणेय्य, खिप्पमेव आजानेय्या”ति। ",
"pli-tv-kd1:6.5.1":	"अथ खो भगवतो एतदहोसि—",
"pli-tv-kd1:6.5.2":	"“कस्स नु खो अहं पठमं धम्मं देसेय्यं? ",
"pli-tv-kd1:6.5.3":	"को इमं धम्मं खिप्पमेव आजानिस्सती”ति? ",
"pli-tv-kd1:6.5.4":	"अथ खो भगवतो एतदहोसि—",
"pli-tv-kd1:6.5.5":	"“बहुकारा खो मे पञ्चवग्गिया भिक्खू, ये मं पधानपहितत्तं उपट्ठहिंसु; ",
"pli-tv-kd1:6.6.1":	"यन्नूनाहं पञ्चवग्गियानं भिक्खूनं पठमं धम्मं देसेय्यन्”ति। ",
"pli-tv-kd1:6.6.2":	"अथ खो भगवतो एतदहोसि—",
"pli-tv-kd1:6.6.3":	"“कहं नु खो एतरहि पञ्चवग्गिया भिक्खू विहरन्ती”ति? ",
"pli-tv-kd1:6.6.4":	"अद्दसा खो भगवा दिब्बेन चक्खुना विसुद्धेन अतिक्कन्तमानुसकेन पञ्चवग्गिये भिक्खू बाराणसियं विहरन्ते इसिपतने मिगदाये। ",
"pli-tv-kd1:6.6.5":	"अथ खो भगवा उरुवेलायं यथाभिरन्तं विहरित्वा येन बाराणसी तेन चारिकं पक्कामि। ",
"pli-tv-kd1:6.7.1":	"अद्दसा खो उपको आजीवको भगवन्तं अन्तरा च गयं अन्तरा च बोधिं अद्धानमग्गप्पटिपन्नं, दिस्वान भगवन्तं एतदवोच—",
"pli-tv-kd1:6.7.2":	"“विप्पसन्नानि खो ते, आवुसो, इन्द्रियानि, परिसुद्धो छविवण्णो परियोदातो। ",
"pli-tv-kd1:6.7.3":	"कंसि त्वं, आवुसो, उद्दिस्स पब्बजितो? ",
"pli-tv-kd1:6.7.4":	"को वा ते सत्था? ",
"pli-tv-kd1:6.7.5":	"कस्स वा त्वं धम्मं रोचेसी”ति? ",
"pli-tv-kd1:6.8.1":	"एवं वुत्ते, भगवा उपकं आजीवकं गाथाहि अज्झभासि—",
"pli-tv-kd1:6.8.2":	"“सब्बाभिभू सब्बविदूहमस्मि, ",
"pli-tv-kd1:6.8.3":	"सब्बेसु धम्मेसु अनूपलित्तो; ",
"pli-tv-kd1:6.8.4":	"सब्बञ्जहो तण्हाक्खये विमुत्तो, ",
"pli-tv-kd1:6.8.5":	"सयं अभिञ्ञाय कमुद्दिसेय्यं। ",
"pli-tv-kd1:6.8.6":	"न मे आचरियो अत्थि, ",
"pli-tv-kd1:6.8.7":	"सदिसो मे न विज्जति; ",
"pli-tv-kd1:6.8.8":	"सदेवकस्मिं लोकस्मिं, ",
"pli-tv-kd1:6.8.9":	"नत्थि मे पटिपुग्गलो। ",
"pli-tv-kd1:6.8.10":	"अहञ्हि अरहा लोके, ",
"pli-tv-kd1:6.8.11":	"अहं सत्था अनुत्तरो; ",
"pli-tv-kd1:6.8.12":	"एकोम्हि सम्मासम्बुद्धो, ",
"pli-tv-kd1:6.8.13":	"सीतिभूतोस्मि निब्बुतो। ",
"pli-tv-kd1:6.8.14":	"धम्मचक्कं पवत्तेतुं, ",
"pli-tv-kd1:6.8.15":	"गच्छामि कासिनं पुरं; ",
"pli-tv-kd1:6.8.16":	"अन्धीभूतस्मिं लोकस्मिं, ",
"pli-tv-kd1:6.8.17":	"आहञ्छं अमतदुन्दुभिन्”ति। ",
"pli-tv-kd1:6.9.1":	"“यथा खो त्वं, आवुसो, पटिजानासि, अरहसि अनन्तजिनो”ति। ",
"pli-tv-kd1:6.9.2":	"“मादिसा वे जिना होन्ति, ",
"pli-tv-kd1:6.9.3":	"ये पत्ता आसवक्खयं; ",
"pli-tv-kd1:6.9.4":	"जिता मे पापका धम्मा, ",
"pli-tv-kd1:6.9.5":	"तस्माहमुपक जिनो”ति। ",
"pli-tv-kd1:6.9.6":	"एवं वुत्ते, उपको आजीवको हुपेय्यपावुसोति वत्वा सीसं ओकम्पेत्वा उम्मग्गं गहेत्वा पक्कामि। ",
"pli-tv-kd1:6.10.1":	"अथ खो भगवा अनुपुब्बेन चारिकं चरमानो येन बाराणसी इसिपतनं मिगदायो, येन पञ्चवग्गिया भिक्खू तेनुपसङ्कमि। ",
"pli-tv-kd1:6.10.2":	"अद्दसंसु खो पञ्चवग्गिया भिक्खू भगवन्तं दूरतोव आगच्छन्तं; ",
"pli-tv-kd1:6.10.3":	"दिस्वान अञ्ञमञ्ञं कतिकं सण्ठपेसुं—",
"pli-tv-kd1:6.10.4":	"“अयं, आवुसो, समणो गोतमो आगच्छति, बाहुल्लिको पधानविब्भन्तो आवत्तो बाहुल्लाय। ",
"pli-tv-kd1:6.10.5":	"सो नेव अभिवादेतब्बो, न पच्चुट्ठातब्बो, नास्स पत्तचीवरं पटिग्गहेतब्बं; ",
"pli-tv-kd1:6.10.6":	"अपि च खो आसनं ठपेतब्बं, सचे सो आकङ्खिस्सति निसीदिस्सती”ति। ",
"pli-tv-kd1:6.11.1":	"यथा यथा खो भगवा पञ्चवग्गिये भिक्खू उपसङ्कमति तथा तथा पञ्चवग्गिया भिक्खू नासक्खिंसु सकाय कतिकाय सण्ठातुं। ",
"pli-tv-kd1:6.11.2":	"असण्ठहन्ता भगवन्तं पच्चुग्गन्त्वा एको भगवतो पत्तचीवरं पटिग्गहेसि, एको आसनं पञ्ञपेसि, एको पादोदकं, एको पादपीठं, एको पादकठलिकं उपनिक्खिपि। ",
"pli-tv-kd1:6.11.3":	"निसीदि भगवा पञ्ञत्ते आसने; ",
"pli-tv-kd1:6.11.4":	"निसज्ज खो भगवा पादे पक्खालेसि। ",
"pli-tv-kd1:6.11.5":	"अपिस्सु भगवन्तं नामेन च आवुसोवादेन च समुदाचरन्ति। ",
"pli-tv-kd1:6.12.1":	"एवं वुत्ते, भगवा पञ्चवग्गिये भिक्खू एतदवोच—",
"pli-tv-kd1:6.12.2":	"“मा, भिक्खवे, तथागतं नामेन च आवुसोवादेन च समुदाचरथ। ",
"pli-tv-kd1:6.12.3":	"अरहं, भिक्खवे, तथागतो सम्मासम्बुद्धो, ओदहथ, भिक्खवे, सोतं, अमतमधिगतं, अहमनुसासामि, अहं धम्मं देसेमि। ",
"pli-tv-kd1:6.12.4":	"यथानुसिट्ठं तथा पटिपज्जमाना नचिरस्सेव—",
"pli-tv-kd1:6.12.5":	"यस्सत्थाय कुलपुत्ता सम्मदेव अगारस्मा अनगारियं पब्बजन्ति, तदनुत्तरं—",
"pli-tv-kd1:6.12.6":	"ब्रह्मचरियपरियोसानं दिट्ठेव धम्मे सयं अभिञ्ञा सच्छिकत्वा उपसम्पज्ज विहरिस्सथा”ति। ",
"pli-tv-kd1:6.13.1":	"एवं वुत्ते, पञ्चवग्गिया भिक्खू भगवन्तं एतदवोचुं—",
"pli-tv-kd1:6.13.2":	"“तायपि खो त्वं, आवुसो गोतम, इरियाय, ताय पटिपदाय, ताय दुक्करकारिकाय नेवज्झगा उत्तरि मनुस्सधम्मा अलमरियञाणदस्सनविसेसं, किं पन त्वं एतरहि, बाहुल्लिको पधानविब्भन्तो आवत्तो बाहुल्लाय, अधिगमिस्ससि उत्तरि मनुस्सधम्मा अलमरियञाणदस्सनविसेसन्”ति? ",
"pli-tv-kd1:6.14.1":	"एवं वुत्ते, भगवा पञ्चवग्गिये भिक्खू एतदवोच—",
"pli-tv-kd1:6.14.2":	"“न, भिक्खवे, तथागतो बाहुल्लिको, न पधानविब्भन्तो, न आवत्तो बाहुल्लाय; ",
"pli-tv-kd1:6.14.3":	"अरहं, भिक्खवे, तथागतो सम्मासम्बुद्धो। ",
"pli-tv-kd1:6.14.4":	"ओदहथ, भिक्खवे, सोतं, अमतमधिगतं अहमनुसासामि, अहं धम्मं देसेमि। ",
"pli-tv-kd1:6.14.5":	"यथानुसिट्ठं तथा पटिपज्जमाना नचिरस्सेव—",
"pli-tv-kd1:6.14.6":	"यस्सत्थाय कुलपुत्ता सम्मदेव अगारस्मा अनगारियं पब्बजन्ति, तदनुत्तरं—",
"pli-tv-kd1:6.14.7":	"ब्रह्मचरियपरियोसानं दिट्ठेव धम्मे सयं अभिञ्ञा सच्छिकत्वा उपसम्पज्ज विहरिस्सथा”ति। ",
"pli-tv-kd1:6.15.1":	"दुतियम्पि खो पञ्चवग्गिया भिक्खू भगवन्तं एतदवोचुं …पे…। ",
"pli-tv-kd1:6.15.2":	"दुतियम्पि खो भगवा पञ्चवग्गिये भिक्खू एतदवोच …पे…। ",
"pli-tv-kd1:6.15.3":	"ततियम्पि खो पञ्चवग्गिया भिक्खू भगवन्तं एतदवोचुं—",
"pli-tv-kd1:6.15.4":	"“तायपि खो त्वं, आवुसो गोतम, इरियाय, ताय पटिपदाय, ताय दुक्करकारिकाय नेवज्झगा उत्तरि मनुस्सधम्मा अलमरियञाणदस्सनविसेसं, किं पन त्वं एतरहि, बाहुल्लिको पधानविब्भन्तो आवत्तो बाहुल्लाय, अधिगमिस्ससि उत्तरि मनुस्सधम्मा अलमरियञाणदस्सनविसेसन्”ति? ",
"pli-tv-kd1:6.16.1":	"एवं वुत्ते भगवा पञ्चवग्गिये भिक्खू एतदवोच—",
"pli-tv-kd1:6.16.2":	"“अभिजानाथ मे नो तुम्हे, भिक्खवे, इतो पुब्बे एवरूपं पभावितमेतन्”ति? ",
"pli-tv-kd1:6.16.3":	"“नो हेतं, भन्ते”। ",
"pli-tv-kd1:6.16.4":	"“अरहं, भिक्खवे, तथागतो सम्मासम्बुद्धो, ओदहथ, भिक्खवे, सोतं, अमतमधिगतं अहमनुसासामि, अहं धम्मं देसेमि। ",
"pli-tv-kd1:6.16.5":	"यथानुसिट्ठं तथा पटिपज्जमाना नचिरस्सेव—",
"pli-tv-kd1:6.16.6":	"यस्सत्थाय कुलपुत्ता सम्मदेव अगारस्मा अनगारियं पब्बजन्ति, तदनुत्तरं—",
"pli-tv-kd1:6.16.7":	"ब्रह्मचरियपरियोसानं दिट्ठेव धम्मे सयं अभिञ्ञा सच्छिकत्वा उपसम्पज्ज विहरिस्सथा”ति। ",
"pli-tv-kd1:6.16.8":	"असक्खि खो भगवा पञ्चवग्गिये भिक्खू सञ्ञापेतुं। ",
"pli-tv-kd1:6.16.9":	"अथ खो पञ्चवग्गिया भिक्खू भगवन्तं सुस्सूसिंसु, सोतं ओदहिंसु, अञ्ञा चित्तं उपट्ठापेसुं। ",
"pli-tv-kd1:6.17.1":	"अथ खो भगवा पञ्चवग्गिये भिक्खू आमन्तेसि—",
"pli-tv-kd1:6.17.2":	"“द्वेमे, भिक्खवे, अन्ता पब्बजितेन न सेवितब्बा। ",
"pli-tv-kd1:6.17.3":	"कतमे द्वे? ",
"pli-tv-kd1:6.17.4":	"यो चायं कामेसु कामसुखल्लिकानुयोगो हीनो गम्मो पोथुज्जनिको अनरियो अनत्थसंहितो, यो चायं अत्तकिलमथानुयोगो दुक्खो अनरियो अनत्थसंहितो। ",
"pli-tv-kd1:6.17.5":	"एते खो, भिक्खवे, उभो अन्ते अनुपगम्म मज्झिमा पटिपदा तथागतेन अभिसम्बुद्धा चक्खुकरणी ञाणकरणी उपसमाय अभिञ्ञाय सम्बोधाय निब्बानाय संवत्तति। ",
"pli-tv-kd1:6.18.1":	"कतमा च सा, भिक्खवे, मज्झिमा पटिपदा तथागतेन अभिसम्बुद्धा, चक्खुकरणी ञाणकरणी उपसमाय अभिञ्ञाय सम्बोधाय निब्बानाय संवत्तति? ",
"pli-tv-kd1:6.18.2":	"अयमेव अरियो अट्ठङ्गिको मग्गो, सेय्यथिदं—",
"pli-tv-kd1:6.18.3":	"सम्मादिट्ठि, सम्मासङ्कप्पो, सम्मावाचा, सम्माकम्मन्तो, सम्माआजीवो, सम्मावायामो, सम्मासति, सम्मासमाधि। ",
"pli-tv-kd1:6.18.4":	"अयं खो सा, भिक्खवे, मज्झिमा पटिपदा तथागतेन अभिसम्बुद्धा, चक्खुकरणी ञाणकरणी उपसमाय अभिञ्ञाय सम्बोधाय निब्बानाय संवत्तति। ",
"pli-tv-kd1:6.19.1":	"इदं खो पन, भिक्खवे, दुक्खं अरियसच्चं। ",
"pli-tv-kd1:6.19.2":	"जातिपि दुक्खा, जरापि दुक्खा, ब्याधिपि दुक्खो, मरणम्पि दुक्खं, अप्पियेहि सम्पयोगो दुक्खो, पियेहि विप्पयोगो दुक्खो, यम्पिच्छं न लभति तम्पि दुक्खं। ",
"pli-tv-kd1:6.19.3":	"सङ्खित्तेन, पञ्चुपादानक्खन्धा दुक्खा। ",
"pli-tv-kd1:6.20.1":	"इदं खो पन, भिक्खवे, दुक्खसमुदयं अरियसच्चं—",
"pli-tv-kd1:6.20.2":	"यायं तण्हा पोनोब्भविका नन्दीरागसहगता तत्रतत्राभिनन्दिनी, सेय्यथिदं—",
"pli-tv-kd1:6.20.3":	"कामतण्हा, भवतण्हा, विभवतण्हा। ",
"pli-tv-kd1:6.21.1":	"इदं खो पन, भिक्खवे, दुक्खनिरोधं अरियसच्चं—",
"pli-tv-kd1:6.21.2":	"यो तस्सायेव तण्हाय असेसविरागनिरोधो, चागो, पटिनिस्सग्गो, मुत्ति, अनालयो। ",
"pli-tv-kd1:6.22.1":	"इदं खो पन, भिक्खवे, दुक्खनिरोधगामिनी पटिपदा अरियसच्चं—",
"pli-tv-kd1:6.22.2":	"अयमेव अरियो अट्ठङ्गिको मग्गो, सेय्यथिदं—",
"pli-tv-kd1:6.22.3":	"सम्मादिट्ठि, सम्मासङ्कप्पो, सम्मावाचा, सम्माकम्मन्तो, सम्माआजीवो, सम्मावायामो, सम्मासति, सम्मासमाधि। ",
"pli-tv-kd1:6.23.1":	"इदं दुक्खं अरियसच्चन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.23.2":	"तं खो पनिदं दुक्खं अरियसच्चं परिञ्ञेय्यन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.23.3":	"तं खो पनिदं दुक्खं अरियसच्चं परिञ्ञातन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.24.1":	"इदं दुक्खसमुदयं अरियसच्चन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.24.2":	"तं खो पनिदं दुक्खसमुदयं अरियसच्चं पहातब्बन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.24.3":	"तं खो पनिदं दुक्खसमुदयं अरियसच्चं पहीनन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.25.1":	"इदं दुक्खनिरोधं अरियसच्चन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.25.2":	"तं खो पनिदं दुक्खनिरोधं अरियसच्चं सच्छिकातब्बन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.25.3":	"तं खो पनिदं दुक्खनिरोधं अरियसच्चं सच्छिकतन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.26.1":	"इदं दुक्खनिरोधगामिनी पटिपदा अरियसच्चन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.26.2":	"तं खो पनिदं दुक्खनिरोधगामिनी पटिपदा अरियसच्चं भावेतब्बन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.26.3":	"तं खो पनिदं दुक्खनिरोधगामिनी पटिपदा अरियसच्चं भावितन्ति मे, भिक्खवे, पुब्बे अननुस्सुतेसु धम्मेसु चक्खुं उदपादि, ञाणं उदपादि, पञ्ञा उदपादि, विज्जा उदपादि, आलोको उदपादि। ",
"pli-tv-kd1:6.27.1":	"यावकीवञ्च मे, भिक्खवे, इमेसु चतूसु अरियसच्चेसु एवं तिपरिवट्टं द्वादसाकारं यथाभूतं ञाणदस्सनं न सुविसुद्धं अहोसि, नेव तावाहं, भिक्खवे, सदेवके लोके समारके सब्रह्मके सस्समणब्राह्मणिया पजाय सदेवमनुस्साय अनुत्तरं सम्मासम्बोधिं अभिसम्बुद्धोति पच्चञ्ञासिं। ",
"pli-tv-kd1:6.28.1":	"यतो च खो मे, भिक्खवे, इमेसु चतूसु अरियसच्चेसु एवं तिपरिवट्टं द्वादसाकारं यथाभूतं ञाणदस्सनं सुविसुद्धं अहोसि, अथाहं, भिक्खवे, सदेवके लोके समारके सब्रह्मके सस्समणब्राह्मणिया पजाय सदेवमनुस्साय अनुत्तरं सम्मासम्बोधिं अभिसम्बुद्धोति पच्चञ्ञासिं। ",
"pli-tv-kd1:6.29.1":	"ञाणञ्च पन मे दस्सनं उदपादि—",
"pli-tv-kd1:6.29.2":	"अकुप्पा मे विमुत्ति, अयमन्तिमा जाति, नत्थि दानि पुनब्भवो”ति। ",
"pli-tv-kd1:6.29.3":	"इदमवोच भगवा अत्तमना पञ्चवग्गिया भिक्खू भगवतो भासितं अभिनन्दुन्ति। ",
"pli-tv-kd1:6.29.4":	"इमस्मिञ्च पन वेय्याकरणस्मिं भञ्ञमाने आयस्मतो कोण्डञ्ञस्स विरजं वीतमलं धम्मचक्खुं उदपादि—",
"pli-tv-kd1:6.29.5":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:6.30.1":	"पवत्तिते च पन भगवता धम्मचक्के, भुम्मा देवा सद्दमनुस्सावेसुं—",
"pli-tv-kd1:6.30.2":	"“एतं भगवता बाराणसियं इसिपतने मिगदाये अनुत्तरं धम्मचक्कं पवत्तितं, अप्पटिवत्तियं समणेन वा ब्राह्मणेन वा देवेन वा मारेन वा ब्रह्मुना वा केनचि वा लोकस्मिन्”ति। ",
"pli-tv-kd1:6.30.3":	"भुम्मानं देवानं सद्दं सुत्वा चातुमहाराजिका देवा सद्दमनुस्सावेसुं …पे… ",
"pli-tv-kd1:6.30.4":	"चातुमहाराजिकानं देवानं सद्दं सुत्वा तावतिंसा देवा …पे… ",
"pli-tv-kd1:6.30.5":	"यामा देवा …पे… ",
"pli-tv-kd1:6.30.6":	"तुसिता देवा …पे… ",
"pli-tv-kd1:6.30.7":	"निम्मानरती देवा …पे… ",
"pli-tv-kd1:6.30.8":	"परनिम्मितवसवत्ती देवा …पे… ",
"pli-tv-kd1:6.30.9":	"ब्रह्मकायिका देवा सद्दमनुस्सावेसुं—",
"pli-tv-kd1:6.30.10":	"“एतं भगवता बाराणसियं इसिपतने मिगदाये अनुत्तरं धम्मचक्कं पवत्तितं अप्पटिवत्तियं समणेन वा ब्राह्मणेन वा देवेन वा मारेन वा ब्रह्मुना वा केनचि वा लोकस्मिन्”ति। ",
"pli-tv-kd1:6.31.1":	"इतिह तेन खणेन, तेन लयेन, तेन मुहुत्तेन याव ब्रह्मलोका सद्दो अब्भुग्गच्छि। ",
"pli-tv-kd1:6.31.2":	"अयञ्च दससहस्सिलोकधातु सङ्कम्पि सम्पकम्पि सम्पवेधि; ",
"pli-tv-kd1:6.31.3":	"अप्पमाणो च उळारो ओभासो लोके पातुरहोसि, अतिक्कम्म देवानं देवानुभावं। ",
"pli-tv-kd1:6.31.4":	"अथ खो भगवा इमं उदानं उदानेसि—",
"pli-tv-kd1:6.31.5":	"“अञ्ञासि वत भो कोण्डञ्ञो, अञ्ञासि वत भो कोण्डञ्ञो”ति। ",
"pli-tv-kd1:6.31.6":	"इति हिदं आयस्मतो कोण्डञ्ञस्स “अञ्ञासिकोण्डञ्ञो” त्वेव नामं अहोसि। ",
"pli-tv-kd1:6.32.1":	"अथ खो आयस्मा अञ्ञासिकोण्डञ्ञो दिट्ठधम्मो पत्तधम्मो विदितधम्मो परियोगाळ्हधम्मो तिण्णविचिकिच्छो विगतकथङ्कथो वेसारज्जप्पत्तो अपरप्पच्चयो सत्थुसासने भगवन्तं एतदवोच—",
"pli-tv-kd1:6.32.2":	"“लभेय्याहं, भन्ते, भगवतो सन्तिके पब्बज्जं, लभेय्यं उपसम्पदन्”ति। ",
"pli-tv-kd1:6.32.3":	"“एहि भिक्खू”ति भगवा अवोच—",
"pli-tv-kd1:6.32.4":	"“स्वाक्खातो धम्मो, चर ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:6.32.5":	"साव तस्स आयस्मतो उपसम्पदा अहोसि। ",
"pli-tv-kd1:6.33.1":	"अथ खो भगवा तदवसेसे भिक्खू धम्मिया कथाय ओवदि अनुसासि। ",
"pli-tv-kd1:6.33.2":	"अथ खो आयस्मतो च वप्पस्स आयस्मतो च भद्दियस्स भगवता धम्मिया कथाय ओवदियमानानं अनुसासियमानानं विरजं वीतमलं धम्मचक्खुं उदपादि—",
"pli-tv-kd1:6.33.3":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:6.34.1":	"ते दिट्ठधम्मा पत्तधम्मा विदितधम्मा परियोगाळ्हधम्मा तिण्णविचिकिच्छा विगतकथङ्कथा वेसारज्जप्पत्ता अपरप्पच्चया सत्थुसासने भगवन्तं एतदवोचुं—",
"pli-tv-kd1:6.34.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:6.34.3":	"“एथ भिक्खवो”ति भगवा अवोच—",
"pli-tv-kd1:6.34.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:6.34.5":	"साव तेसं आयस्मन्तानं उपसम्पदा अहोसि। ",
"pli-tv-kd1:6.35.1":	"अथ खो भगवा तदवसेसे भिक्खू नीहारभत्तो धम्मिया कथाय ओवदि अनुसासि। ",
"pli-tv-kd1:6.35.2":	"यं तयो भिक्खू पिण्डाय चरित्वा आहरन्ति, तेन छब्बग्गो यापेति। ",
"pli-tv-kd1:6.36.1":	"अथ खो आयस्मतो च महानामस्स आयस्मतो च अस्सजिस्स भगवता धम्मिया कथाय ओवदियमानानं अनुसासियमानानं विरजं वीतमलं धम्मचक्खुं उदपादि—",
"pli-tv-kd1:6.36.2":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:6.37.1":	"ते दिट्ठधम्मा पत्तधम्मा विदितधम्मा परियोगाळ्हधम्मा तिण्णविचिकिच्छा विगतकथङ्कथा वेसारज्जप्पत्ता अपरप्पच्चया सत्थुसासने भगवन्तं एतदवोचुं—",
"pli-tv-kd1:6.37.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:6.37.3":	"“एथ भिक्खवो”ति भगवा अवोच—",
"pli-tv-kd1:6.37.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:6.37.5":	"साव तेसं आयस्मन्तानं उपसम्पदा अहोसि। ",
"pli-tv-kd1:6.38.1":	"अथ खो भगवा पञ्चवग्गिये भिक्खू आमन्तेसि—",
"pli-tv-kd1:6.38.2":	"“रूपं, भिक्खवे, अनत्ता। ",
"pli-tv-kd1:6.38.3":	"रूपञ्च हिदं, भिक्खवे, अत्ता अभविस्स, नयिदं रूपं आबाधाय संवत्तेय्य, लब्भेथ च रूपे—",
"pli-tv-kd1:6.38.4":	"‘एवं मे रूपं होतु, एवं मे रूपं मा अहोसी’ति। ",
"pli-tv-kd1:6.38.5":	"यस्मा च खो, भिक्खवे, रूपं अनत्ता, तस्मा रूपं आबाधाय संवत्तति, न च लब्भति रूपे—",
"pli-tv-kd1:6.38.6":	"‘एवं मे रूपं होतु, एवं मे रूपं मा अहोसी’ति। ",
"pli-tv-kd1:6.39.1":	"वेदना अनत्ता। ",
"pli-tv-kd1:6.39.2":	"वेदना च हिदं, भिक्खवे, अत्ता अभविस्स, नयिदं वेदना आबाधाय संवत्तेय्य, लब्भेथ च वेदनाय—",
"pli-tv-kd1:6.39.3":	"‘एवं मे वेदना होतु, एवं मे वेदना मा अहोसी’ति। ",
"pli-tv-kd1:6.39.4":	"यस्मा च खो, भिक्खवे, वेदना अनत्ता, तस्मा वेदना आबाधाय संवत्तति, न च लब्भति वेदनाय—",
"pli-tv-kd1:6.39.5":	"‘एवं मे वेदना होतु, एवं मे वेदना मा अहोसी’ति। ",
"pli-tv-kd1:6.40.1":	"सञ्ञा अनत्ता। ",
"pli-tv-kd1:6.40.2":	"सञ्ञा च हिदं, भिक्खवे, अत्ता अभविस्स, नयिदं सञ्ञा आबाधाय संवत्तेय्य, लब्भेथ च सञ्ञाय—",
"pli-tv-kd1:6.40.3":	"‘एवं मे सञ्ञा होतु, एवं मे सञ्ञा मा अहोसी’ति। ",
"pli-tv-kd1:6.40.4":	"यस्मा च खो, भिक्खवे, सञ्ञा अनत्ता, तस्मा सञ्ञा आबाधाय संवत्तति, न च लब्भति सञ्ञाय—",
"pli-tv-kd1:6.40.5":	"‘एवं मे सञ्ञा होतु, एवं मे सञ्ञा मा अहोसी’ति। ",
"pli-tv-kd1:6.40.6":	"सङ्खारा अनत्ता। ",
"pli-tv-kd1:6.40.7":	"सङ्खारा च हिदं, भिक्खवे, अत्ता अभविस्संसु, नयिदं सङ्खारा आबाधाय संवत्तेय्युं, लब्भेथ च सङ्खारेसु—",
"pli-tv-kd1:6.40.8":	"‘एवं मे सङ्खारा होन्तु, एवं मे सङ्खारा मा अहेसुन्’ति। ",
"pli-tv-kd1:6.40.9":	"यस्मा च खो, भिक्खवे, सङ्खारा अनत्ता, तस्मा सङ्खारा आबाधाय संवत्तन्ति, न च लब्भति सङ्खारेसु—",
"pli-tv-kd1:6.40.10":	"‘एवं मे सङ्खारा होन्तु, एवं मे सङ्खारा मा अहेसुन्’ति। ",
"pli-tv-kd1:6.41.1":	"विञ्ञाणं अनत्ता। ",
"pli-tv-kd1:6.41.2":	"विञ्ञाणञ्च हिदं, भिक्खवे, अत्ता अभविस्स, नयिदं विञ्ञाणं आबाधाय संवत्तेय्य, लब्भेथ च विञ्ञाणे—",
"pli-tv-kd1:6.41.3":	"‘एवं मे विञ्ञाणं होतु, एवं मे विञ्ञाणं मा अहोसी’ति। ",
"pli-tv-kd1:6.41.4":	"यस्मा च खो, भिक्खवे, विञ्ञाणं अनत्ता, तस्मा विञ्ञाणं आबाधाय संवत्तति, न च लब्भति विञ्ञाणे—",
"pli-tv-kd1:6.41.5":	"‘एवं मे विञ्ञाणं होतु, एवं मे विञ्ञाणं मा अहोसी’ति। ",
"pli-tv-kd1:6.42.1":	"तं किं मञ्ञथ, भिक्खवे, रूपं निच्चं वा अनिच्चं वा”ति? ",
"pli-tv-kd1:6.42.2":	"“अनिच्चं, भन्ते”। ",
"pli-tv-kd1:6.42.3":	"“यं पनानिच्चं दुक्खं वा तं सुखं वा”ति? ",
"pli-tv-kd1:6.42.4":	"“दुक्खं, भन्ते”। ",
"pli-tv-kd1:6.42.5":	"“यं पनानिच्चं दुक्खं विपरिणामधम्मं, कल्लं नु तं समनुपस्सितुं—",
"pli-tv-kd1:6.42.6":	"एतं मम, एसोहमस्मि, एसो मे अत्ता”ति? ",
"pli-tv-kd1:6.42.7":	"“नो हेतं, भन्ते”। ",
"pli-tv-kd1:6.43.1":	"“वेदना निच्चा वा अनिच्चा वा”ति? ",
"pli-tv-kd1:6.43.2":	"“अनिच्चा, भन्ते”। ",
"pli-tv-kd1:6.43.3":	"“यं पनानिच्चं दुक्खं वा तं सुखं वा”ति? ",
"pli-tv-kd1:6.43.4":	"“दुक्खं, भन्ते”। ",
"pli-tv-kd1:6.43.5":	"“यं पनानिच्चं दुक्खं विपरिणामधम्मं, कल्लं नु तं समनुपस्सितुं—",
"pli-tv-kd1:6.43.6":	"एतं मम, एसोहमस्मि, एसो मे अत्ता”ति? ",
"pli-tv-kd1:6.43.7":	"“नो हेतं, भन्ते”। ",
"pli-tv-kd1:6.43.8":	"“सञ्ञा निच्चा वा अनिच्चा वा”ति? ",
"pli-tv-kd1:6.43.9":	"“अनिच्चा, भन्ते”। ",
"pli-tv-kd1:6.43.10":	"“यं पनानिच्चं दुक्खं वा तं सुखं वा”ति? ",
"pli-tv-kd1:6.43.11":	"“दुक्खं, भन्ते”। ",
"pli-tv-kd1:6.43.12":	"“यं पनानिच्चं दुक्खं विपरिणामधम्मं, कल्लं नु तं समनुपस्सितुं—",
"pli-tv-kd1:6.43.13":	"एतं मम, एसोहमस्मि, एसो मे अत्ता”ति? ",
"pli-tv-kd1:6.43.14":	"“नो हेतं, भन्ते”। ",
"pli-tv-kd1:6.43.15":	"“सङ्खारा निच्चा वा अनिच्चा वा”ति? ",
"pli-tv-kd1:6.43.16":	"“अनिच्चा, भन्ते”। ",
"pli-tv-kd1:6.43.17":	"“यं पनानिच्चं दुक्खं वा तं सुखं वा”ति? ",
"pli-tv-kd1:6.43.18":	"“दुक्खं, भन्ते”। ",
"pli-tv-kd1:6.43.19":	"“यं पनानिच्चं दुक्खं विपरिणामधम्मं, कल्लं नु तं समनुपस्सितुं—",
"pli-tv-kd1:6.43.20":	"एतं मम, एसोहमस्मि, एसो मे अत्ता”ति? ",
"pli-tv-kd1:6.43.21":	"“नो हेतं, भन्ते”। ",
"pli-tv-kd1:6.43.22":	"“विञ्ञाणं निच्चं वा अनिच्चं वा”ति? ",
"pli-tv-kd1:6.43.23":	"“अनिच्चं, भन्ते”। ",
"pli-tv-kd1:6.43.24":	"“यं पनानिच्चं दुक्खं वा तं सुखं वा”ति? ",
"pli-tv-kd1:6.43.25":	"“दुक्खं, भन्ते”। ",
"pli-tv-kd1:6.43.26":	"“यं पनानिच्चं दुक्खं विपरिणामधम्मं, कल्लं नु तं समनुपस्सितुं—",
"pli-tv-kd1:6.43.27":	"एतं मम, एसोहमस्मि, एसो मे अत्ता”ति? ",
"pli-tv-kd1:6.43.28":	"“नो हेतं, भन्ते”। ",
"pli-tv-kd1:6.44.1":	"“तस्मातिह, भिक्खवे, यं किञ्चि रूपं अतीतानागतपच्चुप्पन्नं अज्झत्तं वा बहिद्धा वा ओळारिकं वा सुखुमं वा हीनं वा पणीतं वा यं दूरे सन्तिके वा, सब्बं रूपं—",
"pli-tv-kd1:6.44.2":	"नेतं मम, नेसोहमस्मि, न मेसो अत्ताति—",
"pli-tv-kd1:6.44.3":	"एवमेतं यथाभूतं सम्मप्पञ्ञाय दट्ठब्बं। ",
"pli-tv-kd1:6.45.1":	"या काचि वेदना अतीतानागतपच्चुप्पन्ना अज्झत्तं वा बहिद्धा वा ओळारिका वा सुखुमा वा हीना वा पणीता वा या दूरे सन्तिके वा, सब्बा वेदना—",
"pli-tv-kd1:6.45.2":	"नेतं मम, नेसोहमस्मि, न मेसो अत्ताति—",
"pli-tv-kd1:6.45.3":	"एवमेतं यथाभूतं सम्मप्पञ्ञाय दट्ठब्बं। ",
"pli-tv-kd1:6.45.4":	"या काचि सञ्ञा अतीतानागतपच्चुप्पन्ना अज्झत्तं वा बहिद्धा वा ओळारिका वा सुखुमा वा हीना वा पणीता वा या दूरे सन्तिके वा, सब्बा सञ्ञा—",
"pli-tv-kd1:6.45.5":	"नेतं मम, नेसोहमस्मि, न मेसो अत्ताति—",
"pli-tv-kd1:6.45.6":	"एवमेतं यथाभूतं सम्मप्पञ्ञाय दट्ठब्बं। ",
"pli-tv-kd1:6.45.7":	"ये केचि सङ्खारा अतीतानागतपच्चुप्पन्ना अज्झत्तं वा बहिद्धा वा ओळारिका वा सुखुमा वा हीना वा पणीता वा ये दूरे सन्तिके वा, सब्बे सङ्खारा—",
"pli-tv-kd1:6.45.8":	"नेतं मम, नेसोहमस्मि, न मेसो अत्ताति—",
"pli-tv-kd1:6.45.9":	"एवमेतं यथाभूतं सम्मप्पञ्ञाय दट्ठब्बं। ",
"pli-tv-kd1:6.45.10":	"यं किञ्चि विञ्ञाणं अतीतानागतपच्चुप्पन्नं अज्झत्तं वा बहिद्धा वा ओळारिकं वा सुखुमं वा हीनं वा पणीतं वा यं दूरे सन्तिके वा, सब्बं विञ्ञाणं—",
"pli-tv-kd1:6.45.11":	"नेतं मम, नेसोहमस्मि, न मेसो अत्ताति—",
"pli-tv-kd1:6.45.12":	"एवमेतं यथाभूतं सम्मप्पञ्ञाय दट्ठब्बं। ",
"pli-tv-kd1:6.46.1":	"एवं पस्सं, भिक्खवे, सुतवा अरियसावको रूपस्मिम्पि निब्बिन्दति, वेदनायपि निब्बिन्दति, सञ्ञायपि निब्बिन्दति, सङ्खारेसुपि निब्बिन्दति, विञ्ञाणस्मिम्पि निब्बिन्दति; ",
"pli-tv-kd1:6.46.2":	"निब्बिन्दं विरज्जति; ",
"pli-tv-kd1:6.46.3":	"विरागा विमुच्चति; ",
"pli-tv-kd1:6.46.4":	"विमुत्तस्मिं विमुत्तमिति ञाणं होति, ‘खीणा जाति, वुसितं ब्रह्मचरियं, कतं करणीयं, नापरं इत्थत्ताया’ति पजानाती”ति। ",
"pli-tv-kd1:6.47.1":	"इदमवोच भगवा। ",
"pli-tv-kd1:6.47.2":	"अत्तमना पञ्चवग्गिया भिक्खू भगवतो भासितं अभिनन्दुन्ति। ",
"pli-tv-kd1:6.47.3":	"इमस्मिञ्च पन वेय्याकरणस्मिं भञ्ञमाने पञ्चवग्गियानं भिक्खूनं अनुपादाय आसवेहि चित्तानि विमुच्चिंसु। ",
"pli-tv-kd1:6.47.4":	"तेन खो पन समयेन छ लोके अरहन्तो होन्ति। ",
"pli-tv-kd1:6.47.5":	"पञ्चवग्गियकथा निट्ठिता। ",
"pli-tv-kd1:6.47.6":	"पठमभाणवारो। ",
"pli-tv-kd1:7.1.0":	"७। पब्बज्जाकथा ",
"pli-tv-kd1:7.1.1":	"तेन खो पन समयेन बाराणसियं यसो नाम कुलपुत्तो सेट्ठिपुत्तो सुखुमालो होति। ",
"pli-tv-kd1:7.1.2":	"तस्स तयो पासादा होन्ति—",
"pli-tv-kd1:7.1.3":	"एको हेमन्तिको, एको गिम्हिको, एको वस्सिको। ",
"pli-tv-kd1:7.1.4":	"सो वस्सिके पासादे चत्तारो मासे निप्पुरिसेहि तूरियेहि परिचारयमानो न हेट्ठापासादं ओरोहति। ",
"pli-tv-kd1:7.2.1":	"अथ खो यसस्स कुलपुत्तस्स पञ्चहि कामगुणेहि समप्पितस्स समङ्गीभूतस्स परिचारयमानस्स पटिकच्चेव निद्दा ओक्कमि, परिजनस्सपि निद्दा ओक्कमि, सब्बरत्तियो च तेलपदीपो झायति। ",
"pli-tv-kd1:7.2.2":	"अथ खो यसो कुलपुत्तो पटिकच्चेव पबुज्झित्वा अद्दस सकं परिजनं सुपन्तं—",
"pli-tv-kd1:7.2.3":	"अञ्ञिस्सा कच्छे वीणं, अञ्ञिस्सा कण्ठे मुदिङ्गं, अञ्ञिस्सा कच्छे आळम्बरं, अञ्ञं विकेसिकं, अञ्ञं विक्खेळिकं, अञ्ञा विप्पलपन्तियो, हत्थप्पत्तं सुसानं मञ्ञे। ",
"pli-tv-kd1:7.2.4":	"दिस्वानस्स आदीनवो पातुरहोसि, निब्बिदाय चित्तं सण्ठासि। ",
"pli-tv-kd1:7.2.5":	"अथ खो यसो कुलपुत्तो उदानं उदानेसि—",
"pli-tv-kd1:7.2.6":	"“उपद्दुतं वत भो, उपस्सट्ठं वत भो”ति। ",
"pli-tv-kd1:7.3.1":	"अथ खो यसो कुलपुत्तो सुवण्णपादुकायो आरोहित्वा येन निवेसनद्वारं तेनुपसङ्कमि। ",
"pli-tv-kd1:7.3.2":	"अमनुस्सा द्वारं विवरिंसु—",
"pli-tv-kd1:7.3.3":	"“मा यसस्स कुलपुत्तस्स कोचि अन्तरायमकासि अगारस्मा अनगारियं पब्बज्जाया”ति। ",
"pli-tv-kd1:7.3.4":	"अथ खो यसो कुलपुत्तो येन नगरद्वारं तेनुपसङ्कमि। ",
"pli-tv-kd1:7.3.5":	"अमनुस्सा द्वारं विवरिंसु—",
"pli-tv-kd1:7.3.6":	"“मा यसस्स कुलपुत्तस्स कोचि अन्तरायमकासि अगारस्मा अनगारियं पब्बज्जाया”ति। ",
"pli-tv-kd1:7.3.7":	"अथ खो यसो कुलपुत्तो येन इसिपतनं मिगदायो तेनुपसङ्कमि। ",
"pli-tv-kd1:7.4.1":	"तेन खो पन समयेन भगवा रत्तिया पच्चूससमयं पच्चुट्ठाय अज्झोकासे चङ्कमति। ",
"pli-tv-kd1:7.4.2":	"अद्दसा खो भगवा यसं कुलपुत्तं दूरतोव आगच्छन्तं, दिस्वान चङ्कमा ओरोहित्वा पञ्ञत्ते आसने निसीदि। ",
"pli-tv-kd1:7.4.3":	"अथ खो यसो कुलपुत्तो भगवतो अविदूरे उदानं उदानेसि—",
"pli-tv-kd1:7.4.4":	"“उपद्दुतं वत भो, उपस्सट्ठं वत भो”ति। ",
"pli-tv-kd1:7.4.5":	"अथ खो भगवा यसं कुलपुत्तं एतदवोच—",
"pli-tv-kd1:7.4.6":	"“इदं खो, यस, अनुपद्दुतं, इदं अनुपस्सट्ठं। ",
"pli-tv-kd1:7.4.7":	"एहि, यस, निसीद, धम्मं ते देसेस्सामी”ति। ",
"pli-tv-kd1:7.5.1":	"अथ खो यसो कुलपुत्तो—",
"pli-tv-kd1:7.5.2":	"“इदं किर अनुपद्दुतं, इदं अनुपस्सट्ठन्”ति हट्ठो उदग्गो सुवण्णपादुकाहि ओरोहित्वा येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। ",
"pli-tv-kd1:7.5.3":	"एकमन्तं निसिन्नस्स खो यसस्स कुलपुत्तस्स भगवा अनुपुब्बिं कथं कथेसि, सेय्यथिदं—",
"pli-tv-kd1:7.5.4":	"दानकथं सीलकथं सग्गकथं, कामानं आदीनवं ओकारं सङ्किलेसं, नेक्खम्मे आनिसंसं पकासेसि। ",
"pli-tv-kd1:7.6.1":	"यदा भगवा अञ्ञासि यसं कुलपुत्तं कल्लचित्तं, मुदुचित्तं, विनीवरणचित्तं, उदग्गचित्तं, पसन्नचित्तं, अथ या बुद्धानं सामुक्कंसिका धम्मदेसना तं पकासेसि—",
"pli-tv-kd1:7.6.2":	"दुक्खं, समुदयं, निरोधं, मग्गं। ",
"pli-tv-kd1:7.6.3":	"सेय्यथापि नाम सुद्धं वत्थं अपगतकाळकं सम्मदेव रजनं पटिग्गण्हेय्य; ",
"pli-tv-kd1:7.6.4":	"एवमेव यसस्स कुलपुत्तस्स तस्मिंयेव आसने विरजं वीतमलं धम्मचक्खुं उदपादि—",
"pli-tv-kd1:7.6.5":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:7.7.1":	"अथ खो यसस्स कुलपुत्तस्स माता पासादं अभिरुहित्वा यसं कुलपुत्तं अपस्सन्ती येन सेट्ठि गहपति तेनुपसङ्कमि, उपसङ्कमित्वा सेट्ठिं गहपतिं एतदवोच—",
"pli-tv-kd1:7.7.2":	"“पुत्तो ते, गहपति, यसो न दिस्सती”ति। ",
"pli-tv-kd1:7.7.3":	"अथ खो सेट्ठि गहपति चतुद्दिसा अस्सदूते उय्योजेत्वा सामंयेव येन इसिपतनं मिगदायो तेनुपसङ्कमि। ",
"pli-tv-kd1:7.7.4":	"अद्दसा खो सेट्ठि गहपति सुवण्णपादुकानं निक्खेपं, दिस्वान तंयेव अनुगमासि। ",
"pli-tv-kd1:7.8.1":	"अद्दसा खो भगवा सेट्ठिं गहपतिं दूरतोव आगच्छन्तं, दिस्वान भगवतो एतदहोसि—",
"pli-tv-kd1:7.8.2":	"“यन्नूनाहं तथारूपं इद्धाभिसङ्खारं अभिसङ्खरेय्यं यथा सेट्ठि गहपति इध निसिन्नो इध निसिन्नं यसं कुलपुत्तं न पस्सेय्या”ति। ",
"pli-tv-kd1:7.8.3":	"अथ खो भगवा तथारूपं इद्धाभिसङ्खारं अभिसङ्खरेसि। ",
"pli-tv-kd1:7.9.1":	"अथ खो सेट्ठि गहपति येन भगवा तेनुपसङ्कमि, उपसङ्कमित्वा भगवन्तं एतदवोच—",
"pli-tv-kd1:7.9.2":	"“अपि, भन्ते, भगवा यसं कुलपुत्तं पस्सेय्या”ति? ",
"pli-tv-kd1:7.9.3":	"“तेन हि, गहपति, निसीद, अप्पेव नाम इध निसिन्नो इध निसिन्नं यसं कुलपुत्तं पस्सेय्यासी”ति। ",
"pli-tv-kd1:7.9.4":	"अथ खो सेट्ठि गहपति—",
"pli-tv-kd1:7.9.5":	"“इधेव किराहं निसिन्नो इध निसिन्नं यसं कुलपुत्तं पस्सिस्सामी”ति हट्ठो उदग्गो भगवन्तं अभिवादेत्वा एकमन्तं निसीदि। ",
"pli-tv-kd1:7.10.1":	"एकमन्तं निसिन्नस्स खो सेट्ठिस्स गहपतिस्स भगवा अनुपुब्बिं कथं कथेसि, सेय्यथिदं—",
"pli-tv-kd1:7.10.2":	"दानकथं सीलकथं सग्गकथं, कामानं आदीनवं ओकारं सङ्किलेसं, नेक्खम्मे आनिसंसं पकासेसि। ",
"pli-tv-kd1:7.10.3":	"यदा भगवा अञ्ञासि सेट्ठिं गहपतिं कल्लचित्तं, मुदुचित्तं, विनीवरणचित्तं, उदग्गचित्तं, पसन्नचित्तं, अथ या बुद्धानं सामुक्कंसिका धम्मदेसना, तं पकासेसि—",
"pli-tv-kd1:7.10.4":	"दुक्खं, समुदयं, निरोधं, मग्गं। ",
"pli-tv-kd1:7.10.5":	"सेय्यथापि नाम सुद्धं वत्थं अपगतकाळकं सम्मदेव रजनं पटिग्गण्हेय्य; ",
"pli-tv-kd1:7.10.6":	"एवमेव सेट्ठिस्स गहपतिस्स तस्मिंयेव आसने विरजं वीतमलं धम्मचक्खुं उदपादि—",
"pli-tv-kd1:7.10.7":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:7.10.8":	"अथ खो सेट्ठि गहपति दिट्ठधम्मो पत्तधम्मो विदितधम्मो परियोगाळ्हधम्मो तिण्णविचिकिच्छो विगतकथङ्कथो वेसारज्जप्पत्तो अपरप्पच्चयो सत्थुसासने भगवन्तं एतदवोच—",
"pli-tv-kd1:7.10.9":	"“अभिक्कन्तं, भन्ते, अभिक्कन्तं, भन्ते। ",
"pli-tv-kd1:7.10.10":	"सेय्यथापि, भन्ते, निक्कुज्जितं वा उक्कुज्जेय्य, पटिच्छन्नं वा विवरेय्य, मूळ्हस्स वा मग्गं आचिक्खेय्य, अन्धकारे वा तेलपज्जोतं धारेय्य—",
"pli-tv-kd1:7.10.11":	"‘चक्खुमन्तो रूपानि दक्खन्ती’ति; ",
"pli-tv-kd1:7.10.12":	"एवमेवं भगवता अनेकपरियायेन धम्मो पकासितो। ",
"pli-tv-kd1:7.10.13":	"एसाहं, भन्ते, भगवन्तं सरणं गच्छामि, धम्मञ्च, भिक्खुसङ्घञ्च। ",
"pli-tv-kd1:7.10.14":	"उपासकं मं भगवा धारेतु अज्जतग्गे पाणुपेतं सरणं गतन्”ति। ",
"pli-tv-kd1:7.10.15":	"सोव लोके पठमं उपासको अहोसि तेवाचिको। ",
"pli-tv-kd1:7.11.1":	"अथ खो यसस्स कुलपुत्तस्स पितुनो धम्मे देसियमाने यथादिट्ठं यथाविदितं भूमिं पच्चवेक्खन्तस्स अनुपादाय आसवेहि चित्तं विमुच्चि। ",
"pli-tv-kd1:7.11.2":	"अथ खो भगवतो एतदहोसि—",
"pli-tv-kd1:7.11.3":	"“यसस्स खो कुलपुत्तस्स पितुनो धम्मे देसियमाने यथादिट्ठं यथाविदितं भूमिं पच्चवेक्खन्तस्स अनुपादाय आसवेहि चित्तं विमुत्तं। ",
"pli-tv-kd1:7.11.4":	"अभब्बो खो यसो कुलपुत्तो हीनायावत्तित्वा कामे परिभुञ्जितुं, सेय्यथापि पुब्बे अगारिकभूतो; ",
"pli-tv-kd1:7.11.5":	"यन्नूनाहं तं इद्धाभिसङ्खारं पटिप्पस्सम्भेय्यन्”ति। ",
"pli-tv-kd1:7.11.6":	"अथ खो भगवा तं इद्धाभिसङ्खारं पटिप्पस्सम्भेसि। ",
"pli-tv-kd1:7.12.1":	"अद्दसा खो सेट्ठि गहपति यसं कुलपुत्तं निसिन्नं दिस्वान, यसं कुलपुत्तं एतदवोच—",
"pli-tv-kd1:7.12.2":	"“माता ते, तात यस, परिदेवसोकसमापन्ना, देहि मातुया जीवितन्”ति। ",
"pli-tv-kd1:7.13.1":	"अथ खो यसो कुलपुत्तो भगवन्तं उल्लोकेसि। ",
"pli-tv-kd1:7.13.2":	"अथ खो भगवा सेट्ठिं गहपतिं एतदवोच—",
"pli-tv-kd1:7.13.3":	"“तं किं मञ्ञसि, गहपति, यस्स सेक्खेन ञाणेन सेक्खेन दस्सनेन धम्मो दिट्ठो विदितो सेय्यथापि तया, तस्स यथादिट्ठं यथाविदितं भूमिं पच्चवेक्खन्तस्स अनुपादाय आसवेहि चित्तं विमुत्तं। ",
"pli-tv-kd1:7.13.4":	"भब्बो नु खो सो, गहपति, हीनायावत्तित्वा कामे परिभुञ्जितुं सेय्यथापि पुब्बे अगारिकभूतो”ति? ",
"pli-tv-kd1:7.13.5":	"“नो हेतं, भन्ते”। ",
"pli-tv-kd1:7.13.6":	"“यसस्स खो, गहपति, कुलपुत्तस्स सेक्खेन ञाणेन सेक्खेन दस्सनेन धम्मो दिट्ठो विदितो सेय्यथापि तया, तस्स यथादिट्ठं यथाविदितं भूमिं पच्चवेक्खन्तस्स अनुपादाय आसवेहि चित्तं विमुत्तं। ",
"pli-tv-kd1:7.13.7":	"अभब्बो खो, गहपति, यसो कुलपुत्तो हीनायावत्तित्वा कामे परिभुञ्जितुं सेय्यथापि पुब्बे अगारिकभूतो”ति। ",
"pli-tv-kd1:7.14.1":	"“लाभा, भन्ते, यसस्स कुलपुत्तस्स, सुलद्धं, भन्ते, यसस्स कुलपुत्तस्स, यथा यसस्स कुलपुत्तस्स अनुपादाय आसवेहि चित्तं विमुत्तं। ",
"pli-tv-kd1:7.14.2":	"अधिवासेतु मे, भन्ते, भगवा अज्जतनाय भत्तं यसेन कुलपुत्तेन पच्छासमणेना”ति। ",
"pli-tv-kd1:7.14.3":	"अधिवासेसि भगवा तुण्हीभावेन। ",
"pli-tv-kd1:7.14.4":	"अथ खो सेट्ठि गहपति भगवतो अधिवासनं विदित्वा उट्ठायासना भगवन्तं अभिवादेत्वा पदक्खिणं कत्वा पक्कामि। ",
"pli-tv-kd1:7.15.1":	"अथ खो यसो कुलपुत्तो अचिरपक्कन्ते सेट्ठिम्हि गहपतिम्हि भगवन्तं एतदवोच—",
"pli-tv-kd1:7.15.2":	"“लभेय्याहं, भन्ते, भगवतो सन्तिके पब्बज्जं, लभेय्यं उपसम्पदन्”ति। ",
"pli-tv-kd1:7.15.3":	"“एहि भिक्खू”ति भगवा अवोच—",
"pli-tv-kd1:7.15.4":	"“स्वाक्खातो धम्मो, चर ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:7.15.5":	"साव तस्स आयस्मतो उपसम्पदा अहोसि। ",
"pli-tv-kd1:7.15.6":	"तेन खो पन समयेन सत्त लोके अरहन्तो होन्ति। ",
"pli-tv-kd1:7.15.7":	"यसस्स पब्बज्जा निट्ठिता। ",
"pli-tv-kd1:8.1.1":	"अथ खो भगवा पुब्बण्हसमयं निवासेत्वा पत्तचीवरमादाय आयस्मता यसेन पच्छासमणेन येन सेट्ठिस्स गहपतिस्स निवेसनं तेनुपसङ्कमि, उपसङ्कमित्वा पञ्ञत्ते आसने निसीदि। ",
"pli-tv-kd1:8.1.2":	"अथ खो आयस्मतो यसस्स माता च पुराणदुतियिका च येन भगवा तेनुपसङ्कमिंसु, उपसङ्कमित्वा भगवन्तं अभिवादेत्वा एकमन्तं निसीदिंसु। ",
"pli-tv-kd1:8.2.1":	"तासं भगवा अनुपुब्बिं कथं कथेसि, सेय्यथिदं—",
"pli-tv-kd1:8.2.2":	"दानकथं सीलकथं सग्गकथं, कामानं आदीनवं ओकारं सङ्किलेसं, नेक्खम्मे आनिसंसं पकासेसि। ",
"pli-tv-kd1:8.2.3":	"यदा ता भगवा अञ्ञासि कल्लचित्ता, मुदुचित्ता, विनीवरणचित्ता, उदग्गचित्ता, पसन्नचित्ता, अथ या बुद्धानं सामुक्कंसिका धम्मदेसना तं पकासेसि—",
"pli-tv-kd1:8.2.4":	"दुक्खं, समुदयं, निरोधं, मग्गं। ",
"pli-tv-kd1:8.2.5":	"सेय्यथापि नाम सुद्धं वत्थं अपगतकाळकं सम्मदेव रजनं पटिग्गण्हेय्य; ",
"pli-tv-kd1:8.2.6":	"एवमेव तासं तस्मिंयेव आसने विरजं वीतमलं धम्मचक्खुं उदपादि—",
"pli-tv-kd1:8.2.7":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:8.3.1":	"ता दिट्ठधम्मा पत्तधम्मा विदितधम्मा परियोगाळ्हधम्मा तिण्णविचिकिच्छा विगतकथङ्कथा वेसारज्जप्पत्ता अपरप्पच्चया सत्थुसासने भगवन्तं एतदवोचुं—",
"pli-tv-kd1:8.3.2":	"“अभिक्कन्तं, भन्ते, अभिक्कन्तं, भन्ते …पे… ",
"pli-tv-kd1:8.3.3":	"एता मयं, भन्ते, भगवन्तं सरणं गच्छाम, धम्मञ्च, भिक्खुसङ्घञ्च। ",
"pli-tv-kd1:8.3.4":	"उपासिकायो नो भगवा धारेतु अज्जतग्गे पाणुपेता सरणं गता”ति। ",
"pli-tv-kd1:8.3.5":	"ता च लोके पठमं उपासिका अहेसुं तेवाचिका। ",
"pli-tv-kd1:8.4.1":	"अथ खो आयस्मतो यसस्स माता च पिता च पुराणदुतियिका च भगवन्तञ्च आयस्मन्तञ्च यसं पणीतेन खादनीयेन भोजनीयेन सहत्था सन्तप्पेत्वा सम्पवारेत्वा, भगवन्तं भुत्ताविं ओनीतपत्तपाणिं, एकमन्तं निसीदिंसु। ",
"pli-tv-kd1:8.4.2":	"अथ खो भगवा आयस्मतो यसस्स मातरञ्च पितरञ्च पुराणदुतियिकञ्च धम्मिया कथाय सन्दस्सेत्वा समादपेत्वा समुत्तेजेत्वा सम्पहंसेत्वा उट्ठायासना पक्कामि। ",
"pli-tv-kd1:9.1.1":	"अस्सोसुं खो आयस्मतो यसस्स चत्तारो गिहिसहायका बाराणसियं सेट्ठानुसेट्ठीनं कुलानं पुत्ता—",
"pli-tv-kd1:9.1.2":	"विमलो, सुबाहु, पुण्णजि, गवम्पति—",
"pli-tv-kd1:9.1.3":	"यसो किर कुलपुत्तो केसमस्सुं ओहारेत्वा कासायानि वत्थानि अच्छादेत्वा अगारस्मा अनगारियं पब्बजितोति। ",
"pli-tv-kd1:9.1.4":	"सुत्वान नेसं एतदहोसि—",
"pli-tv-kd1:9.1.5":	"“न हि नून सो ओरको धम्मविनयो, न सा ओरका पब्बज्जा, यत्थ यसो कुलपुत्तो केसमस्सुं ओहारेत्वा कासायानि वत्थानि अच्छादेत्वा अगारस्मा अनगारियं पब्बजितो”ति। ",
"pli-tv-kd1:9.2.1":	"ते येनायस्मा यसो तेनुपसङ्कमिंसु, उपसङ्कमित्वा आयस्मन्तं यसं अभिवादेत्वा एकमन्तं अट्ठंसु। ",
"pli-tv-kd1:9.2.2":	"अथ खो आयस्मा यसो ते चत्तारो गिहिसहायके आदाय येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। ",
"pli-tv-kd1:9.2.3":	"एकमन्तं निसिन्नो खो आयस्मा यसो भगवन्तं एतदवोच—",
"pli-tv-kd1:9.2.4":	"“इमे मे, भन्ते, चत्तारो गिहिसहायका बाराणसियं सेट्ठानुसेट्ठीनं कुलानं पुत्ता—",
"pli-tv-kd1:9.2.5":	"विमलो, सुबाहु, पुण्णजि, गवम्पति। ",
"pli-tv-kd1:9.2.6":	"इमे भगवा ओवदतु अनुसासतू”ति। ",
"pli-tv-kd1:9.3.1":	"तेसं भगवा अनुपुब्बिं कथं कथेसि, सेय्यथिदं—",
"pli-tv-kd1:9.3.2":	"दानकथं सीलकथं सग्गकथं कामानं आदीनवं ओकारं सङ्किलेसं नेक्खम्मे आनिसंसं पकासेसि। ",
"pli-tv-kd1:9.3.3":	"यदा ते भगवा अञ्ञासि कल्लचित्ते मुदुचित्ते विनीवरणचित्ते उदग्गचित्ते पसन्नचित्ते, अथ या बुद्धानं सामुक्कंसिका धम्मदेसना, तं पकासेसि दुक्खं समुदयं निरोधं मग्गं। ",
"pli-tv-kd1:9.3.4":	"सेय्यथापि नाम सुद्धं वत्थं अपगतकाळकं सम्मदेव रजनं पटिग्गण्हेय्य; ",
"pli-tv-kd1:9.3.5":	"एवमेव तेसं तस्मिंयेव आसने विरजं वीतमलं धम्मचक्खुं उदपादि—",
"pli-tv-kd1:9.3.6":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:9.4.1":	"ते दिट्ठधम्मा पत्तधम्मा विदितधम्मा परियोगाळ्हधम्मा तिण्णविचिकिच्छा विगतकथङ्कथा वेसारज्जप्पत्ता अपरप्पच्चया सत्थुसासने भगवन्तं एतदवोचुं—",
"pli-tv-kd1:9.4.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:9.4.3":	"“एथ भिक्खवो”ति भगवा अवोच—",
"pli-tv-kd1:9.4.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:9.4.5":	"साव तेसं आयस्मन्तानं उपसम्पदा अहोसि। ",
"pli-tv-kd1:9.4.6":	"अथ खो भगवा ते भिक्खू धम्मिया कथाय ओवदि अनुसासि। ",
"pli-tv-kd1:9.4.7":	"तेसं भगवता धम्मिया कथाय ओवदियमानानं अनुसासियमानानं अनुपादाय आसवेहि चित्तानि विमुच्चिंसु। ",
"pli-tv-kd1:9.4.8":	"तेन खो पन समयेन एकादस लोके अरहन्तो होन्ति। ",
"pli-tv-kd1:9.4.9":	"चतुगिहिसहायकपब्बज्जा निट्ठिता। ",
"pli-tv-kd1:10.1.1":	"अस्सोसुं खो आयस्मतो यसस्स पञ्ञासमत्ता गिहिसहायका जानपदा पुब्बानुपुब्बकानं कुलानं पुत्ता—",
"pli-tv-kd1:10.1.2":	"यसो किर कुलपुत्तो केसमस्सुं ओहारेत्वा कासायानि वत्थानि अच्छादेत्वा अगारस्मा अनगारियं पब्बजितोति। ",
"pli-tv-kd1:10.1.3":	"सुत्वान नेसं एतदहोसि—",
"pli-tv-kd1:10.1.4":	"“न हि नून सो ओरको धम्मविनयो, न सा ओरका पब्बज्जा, यत्थ यसो कुलपुत्तो केसमस्सुं ओहारेत्वा कासायानि वत्थानि अच्छादेत्वा अगारस्मा अनगारियं पब्बजितो”ति। ",
"pli-tv-kd1:10.2.1":	"ते येनायस्मा यसो तेनुपसङ्कमिंसु, उपसङ्कमित्वा आयस्मन्तं यसं अभिवादेत्वा एकमन्तं अट्ठंसु। ",
"pli-tv-kd1:10.2.2":	"अथ खो आयस्मा यसो ते पञ्ञासमत्ते गिहिसहायके आदाय येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। ",
"pli-tv-kd1:10.2.3":	"एकमन्तं निसिन्नो खो आयस्मा यसो भगवन्तं एतदवोच—",
"pli-tv-kd1:10.2.4":	"“इमे मे, भन्ते, पञ्ञासमत्ता गिहिसहायका जानपदा पुब्बानुपुब्बकानं कुलानं पुत्ता। ",
"pli-tv-kd1:10.2.5":	"इमे भगवा ओवदतु अनुसासतू”ति। ",
"pli-tv-kd1:10.3.1":	"तेसं भगवा अनुपुब्बिं कथं कथेसि, सेय्यथिदं—",
"pli-tv-kd1:10.3.2":	"दानकथं सीलकथं सग्गकथं कामानं आदीनवं ओकारं सङ्किलेसं नेक्खम्मे आनिसंसं पकासेसि। ",
"pli-tv-kd1:10.3.3":	"यदा ते भगवा अञ्ञासि कल्लचित्ते मुदुचित्ते विनीवरणचित्ते उदग्गचित्ते पसन्नचित्ते, अथ या बुद्धानं सामुक्कंसिका धम्मदेसना, तं पकासेसि दुक्खं समुदयं निरोधं मग्गं। ",
"pli-tv-kd1:10.3.4":	"सेय्यथापि नाम सुद्धं वत्थं अपगतकाळकं सम्मदेव रजनं पटिग्गण्हेय्य; ",
"pli-tv-kd1:10.3.5":	"एवमेव तेसं तस्मिंयेव आसने विरजं वीतमलं धम्मचक्खुं उदपादि—",
"pli-tv-kd1:10.3.6":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:10.4.1":	"ते दिट्ठधम्मा पत्तधम्मा विदितधम्मा परियोगाळ्हधम्मा तिण्णविचिकिच्छा विगतकथङ्कथा वेसारज्जप्पत्ता अपरप्पच्चया सत्थुसासने भगवन्तं एतदवोचुं—",
"pli-tv-kd1:10.4.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:10.4.3":	"“एथ भिक्खवो”ति भगवा अवोच—",
"pli-tv-kd1:10.4.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:10.4.5":	"साव तेसं आयस्मन्तानं उपसम्पदा अहोसि। ",
"pli-tv-kd1:10.4.6":	"अथ खो भगवा ते भिक्खू धम्मिया कथाय ओवदि अनुसासि। ",
"pli-tv-kd1:10.4.7":	"तेसं भगवता धम्मिया कथाय ओवदियमानानं अनुसासियमानानं अनुपादाय आसवेहि चित्तानि विमुच्चिंसु। ",
"pli-tv-kd1:10.4.8":	"तेन खो पन समयेन एकसट्ठि लोके अरहन्तो होन्ति। ",
"pli-tv-kd1:10.4.9":	"पञ्ञासगिहिसहायकपब्बज्जा निट्ठिता। ",
"pli-tv-kd1:11.1.0":	"८। मारकथा ",
"pli-tv-kd1:11.1.1":	"अथ खो भगवा ते भिक्खू आमन्तेसि—",
"pli-tv-kd1:11.1.2":	"“मुत्ताहं, भिक्खवे, सब्बपासेहि, ये दिब्बा ये च मानुसा। ",
"pli-tv-kd1:11.1.3":	"तुम्हेपि, भिक्खवे, मुत्ता सब्बपासेहि, ये दिब्बा ये च मानुसा। ",
"pli-tv-kd1:11.1.4":	"चरथ, भिक्खवे, चारिकं बहुजनहिताय बहुजनसुखाय लोकानुकम्पाय अत्थाय हिताय सुखाय देवमनुस्सानं। ",
"pli-tv-kd1:11.1.5":	"मा एकेन द्वे अगमित्थ। ",
"pli-tv-kd1:11.1.6":	"देसेथ, भिक्खवे, धम्मं आदिकल्याणं मज्झेकल्याणं परियोसानकल्याणं सात्थं सब्यञ्जनं केवलपरिपुण्णं परिसुद्धं ब्रह्मचरियं पकासेथ। ",
"pli-tv-kd1:11.1.7":	"सन्ति सत्ता अप्परजक्खजातिका, अस्सवनता धम्मस्स परिहायन्ति, भविस्सन्ति धम्मस्स अञ्ञातारो। ",
"pli-tv-kd1:11.1.8":	"अहम्पि, भिक्खवे, येन उरुवेला सेनानिगमो तेनुपसङ्कमिस्सामि धम्मदेसनाया”ति। ",
"pli-tv-kd1:11.2.1":	"अथ खो मारो पापिमा येन भगवा तेनुपसङ्कमि, उपसङ्कमित्वा भगवन्तं गाथाय अज्झभासि—",
"pli-tv-kd1:11.2.2":	"“बद्धोसि सब्बपासेहि, ",
"pli-tv-kd1:11.2.3":	"ये दिब्बा ये च मानुसा; ",
"pli-tv-kd1:11.2.4":	"महाबन्धनबद्धोसि, ",
"pli-tv-kd1:11.2.5":	"न मे समण मोक्खसी”ति। ",
"pli-tv-kd1:11.2.6":	"“मुत्ताहं सब्बपासेहि, ",
"pli-tv-kd1:11.2.7":	"ये दिब्बा ये च मानुसा; ",
"pli-tv-kd1:11.2.8":	"महाबन्धनमुत्तोम्हि, ",
"pli-tv-kd1:11.2.9":	"निहतो त्वमसि अन्तका”ति। ",
"pli-tv-kd1:11.2.10":	"“अन्तलिक्खचरो पासो, ",
"pli-tv-kd1:11.2.11":	"य्वायं चरति मानसो; ",
"pli-tv-kd1:11.2.12":	"तेन तं बाधयिस्सामि, ",
"pli-tv-kd1:11.2.13":	"न मे समण मोक्खसी”ति। ",
"pli-tv-kd1:11.2.14":	"“रूपा सद्दा रसा गन्धा, ",
"pli-tv-kd1:11.2.15":	"फोट्ठब्बा च मनोरमा; ",
"pli-tv-kd1:11.2.16":	"एत्थ मे विगतो छन्दो, ",
"pli-tv-kd1:11.2.17":	"निहतो त्वमसि अन्तका”ति। ",
"pli-tv-kd1:11.2.18":	"अथ खो मारो पापिमा—",
"pli-tv-kd1:11.2.19":	"“जानाति मं भगवा, जानाति मं सुगतो”ति दुक्खी दुम्मनो तत्थेवन्तरधायीति। ",
"pli-tv-kd1:11.2.20":	"मारकथा निट्ठिता। ",
"pli-tv-kd1:12.1.0":	"९। पब्बज्जूपसम्पदाकथा ",
"pli-tv-kd1:12.1.1":	"तेन खो पन समयेन भिक्खू नानादिसा नानाजनपदा पब्बज्जापेक्खे च उपसम्पदापेक्खे च आनेन्ति—",
"pli-tv-kd1:12.1.2":	"“भगवा ने पब्बाजेस्सति उपसम्पादेस्सती”ति। ",
"pli-tv-kd1:12.1.3":	"तत्थ भिक्खू चेव किलमन्ति पब्बज्जापेक्खा च उपसम्पदापेक्खा च। ",
"pli-tv-kd1:12.1.4":	"अथ खो भगवतो रहोगतस्स पटिसल्लीनस्स एवं चेतसो परिवितक्को उदपादि—",
"pli-tv-kd1:12.1.5":	"“एतरहि खो भिक्खू नानादिसा नानाजनपदा पब्बज्जापेक्खे च उपसम्पदापेक्खे च आनेन्ति—",
"pli-tv-kd1:12.1.6":	"‘भगवा ने पब्बाजेस्सति उपसम्पादेस्सती’ति। ",
"pli-tv-kd1:12.1.7":	"तत्थ भिक्खू चेव किलमन्ति पब्बज्जापेक्खा च उपसम्पदापेक्खा च। ",
"pli-tv-kd1:12.1.8":	"यन्नूनाहं भिक्खूनं अनुजानेय्यं—",
"pli-tv-kd1:12.1.9":	"तुम्हेव दानि, भिक्खवे, तासु तासु दिसासु तेसु तेसु जनपदेसु पब्बाजेथ उपसम्पादेथा”ति। ",
"pli-tv-kd1:12.2.1":	"अथ खो भगवा सायन्हसमयं पटिसल्लाना वुट्ठितो एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:12.2.2":	"“इध मय्हं, भिक्खवे, रहोगतस्स पटिसल्लीनस्स एवं चेतसो परिवितक्को उदपादि—",
"pli-tv-kd1:12.2.3":	"एतरहि खो भिक्खू नानादिसा नानाजनपदा पब्बज्जापेक्खे च उपसम्पदापेक्खे च आनेन्ति—",
"pli-tv-kd1:12.2.4":	"‘भगवा ने पब्बाजेस्सति उपसम्पादेस्सती’ति, तत्थ भिक्खू चेव किलमन्ति पब्बज्जापेक्खा च उपसम्पदापेक्खा च। ",
"pli-tv-kd1:12.3.1":	"यन्नूनाहं भिक्खूनं अनुजानेय्यं तुम्हेव दानि, भिक्खवे, तासु तासु दिसासु तेसु तेसु जनपदेसु पब्बाजेथ उपसम्पादेथाति, अनुजानामि, भिक्खवे, तुम्हेव दानि तासु तासु दिसासु तेसु तेसु जनपदेसु पब्बाजेथ उपसम्पादेथ। ",
"pli-tv-kd1:12.3.2":	"एवञ्च पन, भिक्खवे, पब्बाजेतब्बो उपसम्पादेतब्बो—",
"pli-tv-kd1:12.3.3":	"पठमं केसमस्सुं ओहारापेत्वा, कासायानि वत्थानि अच्छादापेत्वा, एकंसं उत्तरासङ्गं कारापेत्वा, भिक्खूनं पादे वन्दापेत्वा, उक्कुटिकं निसीदापेत्वा, अञ्जलिं पग्गण्हापेत्वा ‘एवं वदेही’ति वत्तब्बो—",
"pli-tv-kd1:12.4.1":	"‘बुद्धं सरणं गच्छामि, ",
"pli-tv-kd1:12.4.2":	"धम्मं सरणं गच्छामि, ",
"pli-tv-kd1:12.4.3":	"सङ्घं सरणं गच्छामि। ",
"pli-tv-kd1:12.4.4":	"दुतियम्पि बुद्धं सरणं गच्छामि, ",
"pli-tv-kd1:12.4.5":	"दुतियम्पि धम्मं सरणं गच्छामि, ",
"pli-tv-kd1:12.4.6":	"दुतियम्पि सङ्घं सरणं गच्छामि। ",
"pli-tv-kd1:12.4.7":	"ततियम्पि बुद्धं सरणं गच्छामि, ",
"pli-tv-kd1:12.4.8":	"ततियम्पि धम्मं सरणं गच्छामि, ",
"pli-tv-kd1:12.4.9":	"ततियम्पि सङ्घं सरणं गच्छामी’ति। ",
"pli-tv-kd1:12.4.10":	"अनुजानामि, भिक्खवे, इमेहि तीहि सरणगमनेहि पब्बज्जं उपसम्पदन्”ति। ",
"pli-tv-kd1:12.4.11":	"तीहि सरणगमनेहि उपसम्पदाकथा निट्ठिता। ",
"pli-tv-kd1:13.1.0":	"१०। दुतियमारकथा ",
"pli-tv-kd1:13.1.1":	"अथ खो भगवा वस्संवुट्ठो भिक्खू आमन्तेसि—",
"pli-tv-kd1:13.1.2":	"“मय्हं खो, भिक्खवे, योनिसो मनसिकारा योनिसो सम्मप्पधाना अनुत्तरा विमुत्ति अनुप्पत्ता, अनुत्तरा विमुत्ति सच्छिकता। ",
"pli-tv-kd1:13.1.3":	"तुम्हेपि, भिक्खवे, योनिसो मनसिकारा योनिसो सम्मप्पधाना अनुत्तरं विमुत्तिं अनुपापुणाथ, अनुत्तरं विमुत्तिं सच्छिकरोथा”ति। ",
"pli-tv-kd1:13.2.1":	"अथ खो मारो पापिमा येन भगवा तेनुपसङ्कमि, उपसङ्कमित्वा भगवन्तं गाथाय अज्झभासि—",
"pli-tv-kd1:13.2.2":	"“बद्धोसि मारपासेहि, ",
"pli-tv-kd1:13.2.3":	"ये दिब्बा ये च मानुसा; ",
"pli-tv-kd1:13.2.4":	"महाबन्धनबद्धोसि, ",
"pli-tv-kd1:13.2.5":	"न मे समण मोक्खसी”ति। ",
"pli-tv-kd1:13.2.6":	"“मुत्ताहं मारपासेहि, ",
"pli-tv-kd1:13.2.7":	"ये दिब्बा ये च मानुसा; ",
"pli-tv-kd1:13.2.8":	"महाबन्धनमुत्तोम्हि, ",
"pli-tv-kd1:13.2.9":	"निहतो त्वमसि अन्तका”ति। ",
"pli-tv-kd1:13.2.10":	"अथ खो मारो पापिमा—",
"pli-tv-kd1:13.2.11":	"“जानाति मं भगवा, जानाति मं सुगतो”ति दुक्खी दुम्मनो तत्थेवन्तरधायि। ",
"pli-tv-kd1:13.2.12":	"दुतियमारकथा निट्ठिता। ",
"pli-tv-kd1:14.1.0":	"११। भद्दवग्गियवत्थु ",
"pli-tv-kd1:14.1.1":	"अथ खो भगवा बाराणसियं यथाभिरन्तं विहरित्वा येन उरुवेला तेन चारिकं पक्कामि। ",
"pli-tv-kd1:14.1.2":	"अथ खो भगवा मग्गा ओक्कम्म येन अञ्ञतरो वनसण्डो तेनुपसङ्कमि, उपसङ्कमित्वा तं वनसण्डं अज्झोगाहेत्वा अञ्ञतरस्मिं रुक्खमूले निसीदि। ",
"pli-tv-kd1:14.1.3":	"तेन खो पन समयेन तिंसमत्ता भद्दवग्गिया सहायका सपजापतिका तस्मिं वनसण्डे परिचारेन्ति। ",
"pli-tv-kd1:14.1.4":	"एकस्स पजापति नाहोसि; ",
"pli-tv-kd1:14.1.5":	"तस्स अत्थाय वेसी आनीता अहोसि। ",
"pli-tv-kd1:14.1.6":	"अथ खो सा वेसी तेसु पमत्तेसु परिचारेन्तेसु भण्डं आदाय पलायित्थ। ",
"pli-tv-kd1:14.2.1":	"अथ खो ते सहायका सहायकस्स वेय्यावच्चं करोन्ता, तं इत्थिं गवेसन्ता, तं वनसण्डं आहिण्डन्ता अद्दसंसु भगवन्तं अञ्ञतरस्मिं रुक्खमूले निसिन्नं। ",
"pli-tv-kd1:14.2.2":	"दिस्वान येन भगवा तेनुपसङ्कमिंसु, उपसङ्कमित्वा भगवन्तं एतदवोचुं—",
"pli-tv-kd1:14.2.3":	"“अपि, भन्ते, भगवा एकं इत्थिं पस्सेय्या”ति? ",
"pli-tv-kd1:14.2.4":	"“किं पन वो, कुमारा, इत्थिया”ति? ",
"pli-tv-kd1:14.2.5":	"“इध मयं, भन्ते, तिंसमत्ता भद्दवग्गिया सहायका सपजापतिका इमस्मिं वनसण्डे परिचारिम्हा। ",
"pli-tv-kd1:14.2.6":	"एकस्स पजापति नाहोसि; ",
"pli-tv-kd1:14.2.7":	"तस्स अत्थाय वेसी आनीता अहोसि। ",
"pli-tv-kd1:14.2.8":	"अथ खो सा, भन्ते, वेसी अम्हेसु पमत्तेसु परिचारेन्तेसु भण्डं आदाय पलायित्थ। ",
"pli-tv-kd1:14.2.9":	"ते मयं, भन्ते, सहायका सहायकस्स वेय्यावच्चं करोन्ता, तं इत्थिं गवेसन्ता, इमं वनसण्डं आहिण्डामा”ति। ",
"pli-tv-kd1:14.3.1":	"“तं किं मञ्ञथ वो, कुमारा, कतमं नु खो तुम्हाकं वरं—",
"pli-tv-kd1:14.3.2":	"यं वा तुम्हे इत्थिं गवेसेय्याथ, यं वा अत्तानं गवेसेय्याथा”ति? ",
"pli-tv-kd1:14.3.3":	"“एतदेव, भन्ते, अम्हाकं वरं यं मयं अत्तानं गवेसेय्यामा”ति। ",
"pli-tv-kd1:14.3.4":	"“तेन हि वो, कुमारा, निसीदथ, धम्मं वो देसेस्सामी”ति। ",
"pli-tv-kd1:14.3.5":	"“एवं, भन्ते”ति खो ते भद्दवग्गिया सहायका भगवन्तं अभिवादेत्वा एकमन्तं निसीदिंसु। ",
"pli-tv-kd1:14.4.1":	"तेसं भगवा अनुपुब्बिं कथं कथेसि, सेय्यथिदं—",
"pli-tv-kd1:14.4.2":	"दानकथं सीलकथं सग्गकथं कामानं आदीनवं ओकारं सङ्किलेसं नेक्खम्मे आनिसंसं पकासेसि। ",
"pli-tv-kd1:14.4.3":	"यदा ते भगवा अञ्ञासि कल्लचित्ते मुदुचित्ते विनीवरणचित्ते उदग्गचित्ते पसन्नचित्ते, अथ या बुद्धानं सामुक्कंसिका धम्मदेसना, तं पकासेसि दुक्खं समुदयं निरोधं मग्गं। ",
"pli-tv-kd1:14.4.4":	"सेय्यथापि नाम सुद्धं वत्थं अपगतकाळकं सम्मदेव रजनं पटिग्गण्हेय्य; ",
"pli-tv-kd1:14.4.5":	"एवमेव तेसं तस्मिंयेव आसने विरजं वीतमलं धम्मचक्खुं उदपादि—",
"pli-tv-kd1:14.4.6":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:14.5.1":	"ते दिट्ठधम्मा पत्तधम्मा विदितधम्मा परियोगाळ्हधम्मा तिण्णविचिकिच्छा विगतकथङ्कथा वेसारज्जप्पत्ता अपरप्पच्चया सत्थुसासने भगवन्तं एतदवोचुं—",
"pli-tv-kd1:14.5.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:14.5.3":	"“एथ भिक्खवो”ति भगवा अवोच—",
"pli-tv-kd1:14.5.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:14.5.5":	"साव तेसं आयस्मन्तानं उपसम्पदा अहोसि। ",
"pli-tv-kd1:14.5.6":	"भद्दवग्गियसहायकानं वत्थु निट्ठितं। ",
"pli-tv-kd1:14.5.7":	"दुतियभाणवारो। ",
"pli-tv-kd1:15.1.0":	"१२। उरुवेलपाटिहारियकथा ",
"pli-tv-kd1:15.1.1":	"अथ खो भगवा अनुपुब्बेन चारिकं चरमानो येन उरुवेला तदवसरि। ",
"pli-tv-kd1:15.1.2":	"तेन खो पन समयेन उरुवेलायं तयो जटिला पटिवसन्ति—",
"pli-tv-kd1:15.1.3":	"उरुवेलकस्सपो, नदीकस्सपो, गयाकस्सपोति। ",
"pli-tv-kd1:15.1.4":	"तेसु उरुवेलकस्सपो जटिलो पञ्चन्नं जटिलसतानं नायको होति, विनायको अग्गो पमुखो पामोक्खो। ",
"pli-tv-kd1:15.1.5":	"नदीकस्सपो जटिलो तिण्णं जटिलसतानं नायको होति, विनायको अग्गो पमुखो पामोक्खो। ",
"pli-tv-kd1:15.1.6":	"गयाकस्सपो जटिलो द्विन्नं जटिलसतानं नायको होति, विनायको अग्गो पमुखो पामोक्खो। ",
"pli-tv-kd1:15.2.1":	"अथ खो भगवा येन उरुवेलकस्सपस्स जटिलस्स अस्समो तेनुपसङ्कमि, उपसङ्कमित्वा उरुवेलकस्सपं जटिलं एतदवोच—",
"pli-tv-kd1:15.2.2":	"“सचे ते, कस्सप, अगरु, वसेय्याम एकरत्तं अग्यागारे”ति? ",
"pli-tv-kd1:15.2.3":	"“न खो मे, महासमण, गरु, चण्डेत्थ नागराजा इद्धिमा आसिविसो घोरविसो, सो तं मा विहेठेसी”ति। ",
"pli-tv-kd1:15.2.4":	"दुतियम्पि खो भगवा उरुवेलकस्सपं जटिलं एतदवोच—",
"pli-tv-kd1:15.2.5":	"“सचे ते, कस्सप, अगरु, वसेय्याम एकरत्तं अग्यागारे”ति? ",
"pli-tv-kd1:15.2.6":	"“न खो मे, महासमण, गरु, चण्डेत्थ नागराजा इद्धिमा आसिविसो घोरविसो, सो तं मा विहेठेसी”ति। ",
"pli-tv-kd1:15.2.7":	"ततियम्पि खो भगवा उरुवेलकस्सपं जटिलं एतदवोच—",
"pli-tv-kd1:15.2.8":	"“सचे ते, कस्सप, अगरु, वसेय्याम एकरत्तं अग्यागारे”ति? ",
"pli-tv-kd1:15.2.9":	"“न खो मे, महासमण, गरु, चण्डेत्थ नागराजा इद्धिमा आसिविसो घोरविसो, सो तं मा विहेठेसी”ति। ",
"pli-tv-kd1:15.2.10":	"“अप्पेव मं न विहेठेय्य, इङ्घ त्वं, कस्सप, अनुजानाहि अग्यागारन्”ति। ",
"pli-tv-kd1:15.2.11":	"“विहर, महासमण, यथासुखन्”ति। ",
"pli-tv-kd1:15.3.1":	"अथ खो भगवा अग्यागारं पविसित्वा तिणसन्थारकं पञ्ञपेत्वा निसीदि पल्लङ्कं आभुजित्वा उजुं कायं पणिधाय परिमुखं सतिं उपट्ठपेत्वा। ",
"pli-tv-kd1:15.3.2":	"अद्दसा खो सो नागो भगवन्तं पविट्ठं, दिस्वान दुम्मनो पधूपायि। ",
"pli-tv-kd1:15.3.3":	"अथ खो भगवतो एतदहोसि—",
"pli-tv-kd1:15.3.4":	"“यन्नूनाहं इमस्स नागस्स अनुपहच्च छविञ्च चम्मञ्च मंसञ्च न्हारुञ्च अट्ठिञ्च अट्ठिमिञ्जञ्च तेजसा तेजं परियादियेय्यन्”ति। ",
"pli-tv-kd1:15.4.1":	"अथ खो भगवा तथारूपं इद्धाभिसङ्खारं अभिसङ्खरित्वा पधूपायि। ",
"pli-tv-kd1:15.4.2":	"अथ खो सो नागो मक्खं असहमानो पज्जलि। ",
"pli-tv-kd1:15.4.3":	"भगवापि तेजोधातुं समापज्जित्वा पज्जलि। ",
"pli-tv-kd1:15.4.4":	"उभिन्नं सजोतिभूतानं अग्यागारं आदित्तं विय होति सम्पज्जलितं सजोतिभूतं। ",
"pli-tv-kd1:15.4.5":	"अथ खो ते जटिला अग्यागारं परिवारेत्वा एवमाहंसु—",
"pli-tv-kd1:15.4.6":	"“अभिरूपो वत भो महासमणो नागेन विहेठियती”ति। ",
"pli-tv-kd1:15.5.1":	"अथ खो भगवा तस्सा रत्तिया अच्चयेन तस्स नागस्स अनुपहच्च छविञ्च चम्मञ्च मंसञ्च न्हारुञ्च अट्ठिञ्च अट्ठिमिञ्जञ्च तेजसा तेजं परियादियित्वा पत्ते पक्खिपित्वा उरुवेलकस्सपस्स जटिलस्स दस्सेसि—",
"pli-tv-kd1:15.5.2":	"“अयं ते, कस्सप, नागो परियादिन्नो अस्स तेजसा तेजो”ति। ",
"pli-tv-kd1:15.5.3":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:15.5.4":	"“महिद्धिको खो महासमणो महानुभावो, यत्र हि नाम चण्डस्स नागराजस्स इद्धिमतो आसिविसस्स घोरविसस्स तेजसा तेजं परियादियिस्सति, न त्वेव च खो अरहा यथा अहन्”ति। ",
"pli-tv-kd1:15.6.1":	"नेरञ्जरायं भगवा, ",
"pli-tv-kd1:15.6.2":	"उरुवेलकस्सपं जटिलं अवोच; ",
"pli-tv-kd1:15.6.3":	"“सचे ते कस्सप अगरु, ",
"pli-tv-kd1:15.6.4":	"विहरेमु अज्जण्हो अग्गिसालम्ही”ति। ",
"pli-tv-kd1:15.6.5":	"“न खो मे महासमण गरु, ",
"pli-tv-kd1:15.6.6":	"फासुकामोव तं निवारेमि; ",
"pli-tv-kd1:15.6.7":	"चण्डेत्थ नागराजा, ",
"pli-tv-kd1:15.6.8":	"इद्धिमा आसिविसो घोरविसो; ",
"pli-tv-kd1:15.6.9":	"सो तं मा विहेठेसी”ति। ",
"pli-tv-kd1:15.6.10":	"“अप्पेव मं न विहेठेय्य, ",
"pli-tv-kd1:15.6.11":	"इङ्घ त्वं कस्सप अनुजानाहि अग्यागारन्”ति; ",
"pli-tv-kd1:15.6.12":	"दिन्नन्ति नं विदित्वा, ",
"pli-tv-kd1:15.6.13":	"अभीतो पाविसि भयमतीतो। ",
"pli-tv-kd1:15.6.14":	"दिस्वा इसिं पविट्ठं, ",
"pli-tv-kd1:15.6.15":	"अहिनागो दुम्मनो पधूपायि; ",
"pli-tv-kd1:15.6.16":	"सुमनमनसो अधिमनो, ",
"pli-tv-kd1:15.6.17":	"मनुस्सनागोपि तत्थ पधूपायि। ",
"pli-tv-kd1:15.6.18":	"मक्खञ्च असहमानो, ",
"pli-tv-kd1:15.6.19":	"अहिनागो पावकोव पज्जलि; ",
"pli-tv-kd1:15.6.20":	"तेजोधातुसुकुसलो, ",
"pli-tv-kd1:15.6.21":	"मनुस्सनागोपि तत्थ पज्जलि। ",
"pli-tv-kd1:15.6.22":	"उभिन्नं सजोतिभूतानं, ",
"pli-tv-kd1:15.6.23":	"अग्यागारं आदित्तं होति सम्पज्जलितं सजोतिभूतं; ",
"pli-tv-kd1:15.6.24":	"उदिच्छरे जटिला, ",
"pli-tv-kd1:15.6.25":	"“अभिरूपो वत भो महासमणो; ",
"pli-tv-kd1:15.6.26":	"नागेन विहेठियती”ति भणन्ति। ",
"pli-tv-kd1:15.7.1":	"अथ तस्सा रत्तिया अच्चयेन, ",
"pli-tv-kd1:15.7.2":	"हता नागस्स अच्चियो होन्ति; ",
"pli-tv-kd1:15.7.3":	"इद्धिमतो पन ठिता, ",
"pli-tv-kd1:15.7.4":	"अनेकवण्णा अच्चियो होन्ति। ",
"pli-tv-kd1:15.7.5":	"नीला अथ लोहितिका, ",
"pli-tv-kd1:15.7.6":	"मञ्जिट्ठा पीतका फलिकवण्णायो; ",
"pli-tv-kd1:15.7.7":	"अङ्गीरसस्स काये, ",
"pli-tv-kd1:15.7.8":	"अनेकवण्णा अच्चियो होन्ति। ",
"pli-tv-kd1:15.7.9":	"पत्तम्हि ओदहित्वा, ",
"pli-tv-kd1:15.7.10":	"अहिनागं ब्राह्मणस्स दस्सेसि; ",
"pli-tv-kd1:15.7.11":	"“अयं ते कस्सप नागो, ",
"pli-tv-kd1:15.7.12":	"परियादिन्नो अस्स तेजसा तेजो”ति। ",
"pli-tv-kd1:15.7.13":	"अथ खो उरुवेलकस्सपो जटिलो भगवतो इमिना इद्धिपाटिहारियेन अभिप्पसन्नो भगवन्तं एतदवोच—",
"pli-tv-kd1:15.7.14":	"“इधेव, महासमण, विहर, अहं ते धुवभत्तेना”ति। ",
"pli-tv-kd1:15.7.15":	"पठमं पाटिहारियं। ",
"pli-tv-kd1:16.1.1":	"अथ खो भगवा उरुवेलकस्सपस्स जटिलस्स अस्समस्स अविदूरे अञ्ञतरस्मिं वनसण्डे विहासि। ",
"pli-tv-kd1:16.1.2":	"अथ खो चत्तारो महाराजानो अभिक्कन्ताय रत्तिया अभिक्कन्तवण्णा केवलकप्पं वनसण्डं ओभासेत्वा येन भगवा तेनुपसङ्कमिंसु, उपसङ्कमित्वा भगवन्तं अभिवादेत्वा चतुद्दिसा अट्ठंसु सेय्यथापि महन्ता अग्गिक्खन्धा। ",
"pli-tv-kd1:16.2.1":	"अथ खो उरुवेलकस्सपो जटिलो तस्सा रत्तिया अच्चयेन येन भगवा तेनुपसङ्कमि, उपसङ्कमित्वा भगवन्तं एतदवोच—",
"pli-tv-kd1:16.2.2":	"“कालो, महासमण, निट्ठितं भत्तं। ",
"pli-tv-kd1:16.2.3":	"के नु खो ते, महासमण, अभिक्कन्ताय रत्तिया अभिक्कन्तवण्णा केवलकप्पं वनसण्डं ओभासेत्वा येन त्वं तेनुपसङ्कमिंसु, उपसङ्कमित्वा तं अभिवादेत्वा चतुद्दिसा अट्ठंसु सेय्यथापि महन्ता अग्गिक्खन्धा”ति। ",
"pli-tv-kd1:16.2.4":	"“एते खो, कस्सप, चत्तारो महाराजानो येनाहं तेनुपसङ्कमिंसु धम्मस्सवनाया”ति। ",
"pli-tv-kd1:16.2.5":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:16.2.6":	"“महिद्धिको खो महासमणो महानुभावो, यत्र हि नाम चत्तारोपि महाराजानो उपसङ्कमिस्सन्ति धम्मस्सवनाय, न त्वेव च खो अरहा यथा अहन्”ति। ",
"pli-tv-kd1:16.2.7":	"अथ खो भगवा उरुवेलकस्सपस्स जटिलस्स भत्तं भुञ्जित्वा तस्मिंयेव वनसण्डे विहासि। ",
"pli-tv-kd1:16.2.8":	"दुतियं पाटिहारियं। ",
"pli-tv-kd1:17.1.1":	"अथ खो सक्को देवानमिन्दो अभिक्कन्ताय रत्तिया अभिक्कन्तवण्णो केवलकप्पं वनसण्डं ओभासेत्वा येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं अट्ठासि सेय्यथापि महाअग्गिक्खन्धो, पुरिमाहि वण्णनिभाहि अभिक्कन्ततरो च पणीततरो च। ",
"pli-tv-kd1:17.2.1":	"अथ खो उरुवेलकस्सपो जटिलो तस्सा रत्तिया अच्चयेन येन भगवा तेनुपसङ्कमि, उपसङ्कमित्वा भगवन्तं एतदवोच—",
"pli-tv-kd1:17.2.2":	"“कालो, महासमण, निट्ठितं भत्तं। ",
"pli-tv-kd1:17.2.3":	"को नु खो सो, महासमण, अभिक्कन्ताय रत्तिया अभिक्कन्तवण्णो केवलकप्पं वनसण्डं ओभासेत्वा येन त्वं तेनुपसङ्कमि, उपसङ्कमित्वा तं अभिवादेत्वा एकमन्तं अट्ठासि सेय्यथापि महाअग्गिक्खन्धो, पुरिमाहि वण्णनिभाहि अभिक्कन्ततरो च पणीततरो चा”ति? ",
"pli-tv-kd1:17.2.4":	"“एसो खो, कस्सप, सक्को देवानमिन्दो येनाहं तेनुपसङ्कमि धम्मस्सवनाया”ति। ",
"pli-tv-kd1:17.2.5":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:17.2.6":	"“महिद्धिको खो महासमणो महानुभावो, यत्र हि नाम सक्कोपि देवानमिन्दो उपसङ्कमिस्सति धम्मस्सवनाय, न त्वेव च खो अरहा यथा अहन्”ति। ",
"pli-tv-kd1:17.2.7":	"अथ खो भगवा उरुवेलकस्सपस्स जटिलस्स भत्तं भुञ्जित्वा तस्मिंयेव वनसण्डे विहासि। ",
"pli-tv-kd1:17.2.8":	"ततियं पाटिहारियं। ",
"pli-tv-kd1:18.1.1":	"अथ खो ब्रह्मा सहम्पति अभिक्कन्ताय रत्तिया अभिक्कन्तवण्णो केवलकप्पं वनसण्डं ओभासेत्वा येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं अट्ठासि सेय्यथापि महाअग्गिक्खन्धो, पुरिमाहि वण्णनिभाहि अभिक्कन्ततरो च पणीततरो च। ",
"pli-tv-kd1:18.2.1":	"अथ खो उरुवेलकस्सपो जटिलो तस्सा रत्तिया अच्चयेन येन भगवा तेनुपसङ्कमि, उपसङ्कमित्वा भगवन्तं एतदवोच—",
"pli-tv-kd1:18.2.2":	"“कालो, महासमण, निट्ठितं भत्तं। ",
"pli-tv-kd1:18.2.3":	"को नु खो सो, महासमण, अभिक्कन्ताय रत्तिया अभिक्कन्तवण्णो केवलकप्पं वनसण्डं ओभासेत्वा येन त्वं तेनुपसङ्कमि, उपसङ्कमित्वा तं अभिवादेत्वा एकमन्तं अट्ठासि सेय्यथापि महाअग्गिक्खन्धो, पुरिमाहि वण्णनिभाहि अभिक्कन्ततरो च पणीततरो चा”ति? ",
"pli-tv-kd1:18.2.4":	"“एसो खो, कस्सप, ब्रह्मा सहम्पति येनाहं तेनुपसङ्कमि धम्मस्सवनाया”ति। ",
"pli-tv-kd1:18.2.5":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:18.2.6":	"“महिद्धिको खो महासमणो महानुभावो, यत्र हि नाम ब्रह्मापि सहम्पति उपसङ्कमिस्सति धम्मस्सवनाय, न त्वेव च खो अरहा यथा अहन्”ति। ",
"pli-tv-kd1:18.2.7":	"अथ खो भगवा उरुवेलकस्सपस्स जटिलस्स भत्तं भुञ्जित्वा तस्मिंयेव वनसण्डे विहासि। ",
"pli-tv-kd1:18.2.8":	"चतुत्थं पाटिहारियं। ",
"pli-tv-kd1:19.1.1":	"तेन खो पन समयेन उरुवेलकस्सपस्स जटिलस्स महायञ्ञो पच्चुपट्ठितो होति, केवलकप्पा च अङ्गमगधा पहूतं खादनीयं भोजनीयं आदाय अभिक्कमितुकामा होन्ति। ",
"pli-tv-kd1:19.1.2":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:19.1.3":	"“एतरहि खो मे महायञ्ञो पच्चुपट्ठितो, केवलकप्पा च अङ्गमगधा पहूतं खादनीयं भोजनीयं आदाय अभिक्कमिस्सन्ति। ",
"pli-tv-kd1:19.1.4":	"सचे महासमणो महाजनकाये इद्धिपाटिहारियं करिस्सति, महासमणस्स लाभसक्कारो अभिवड्ढिस्सति, मम लाभसक्कारो परिहायिस्सति। ",
"pli-tv-kd1:19.1.5":	"अहो नून महासमणो स्वातनाय नागच्छेय्या”ति। ",
"pli-tv-kd1:19.2.1":	"अथ खो भगवा उरुवेलकस्सपस्स जटिलस्स चेतसा चेतोपरिवितक्कमञ्ञाय उत्तरकुरुं गन्त्वा ततो पिण्डपातं आहरित्वा अनोतत्तदहे परिभुञ्जित्वा तत्थेव दिवाविहारं अकासि। ",
"pli-tv-kd1:19.2.2":	"अथ खो उरुवेलकस्सपो जटिलो तस्सा रत्तिया अच्चयेन येन भगवा तेनुपसङ्कमि, उपसङ्कमित्वा भगवन्तं एतदवोच—",
"pli-tv-kd1:19.2.3":	"“कालो, महासमण, निट्ठितं भत्तं। ",
"pli-tv-kd1:19.2.4":	"किं नु खो, महासमण, हिय्यो नागमासि? ",
"pli-tv-kd1:19.2.5":	"अपि च मयं तं सराम—",
"pli-tv-kd1:19.2.6":	"किं नु खो महासमणो नागच्छतीति? ",
"pli-tv-kd1:19.2.7":	"खादनीयस्स च भोजनीयस्स च ते पटिवीसो ठपितो”ति। ",
"pli-tv-kd1:19.3.1":	"“ननु ते, कस्सप, एतदहोसि—",
"pli-tv-kd1:19.3.2":	"‘एतरहि खो मे महायञ्ञो पच्चुपट्ठितो, केवलकप्पा च अङ्गमगधा पहूतं खादनीयं भोजनीयं आदाय अभिक्कमिस्सन्ति, सचे महासमणो महाजनकाये इद्धिपाटिहारियं करिस्सति, महासमणस्स लाभसक्कारो अभिवड्ढिस्सति, मम लाभसक्कारो परिहायिस्सति, अहो नून महासमणो स्वातनाय नागच्छेय्या’ति। ",
"pli-tv-kd1:19.4.1":	"सो खो अहं, कस्सप, तव चेतसा चेतोपरिवितक्कमञ्ञाय उत्तरकुरुं गन्त्वा ततो पिण्डपातं आहरित्वा अनोतत्तदहे परिभुञ्जित्वा तत्थेव दिवाविहारं अकासिन्”ति। ",
"pli-tv-kd1:19.4.2":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:19.4.3":	"“महिद्धिको खो महासमणो महानुभावो, यत्र हि नाम चेतसापि चित्तं पजानिस्सति, न त्वेव च खो अरहा यथा अहन्”ति। ",
"pli-tv-kd1:19.4.4":	"अथ खो भगवा उरुवेलकस्सपस्स जटिलस्स भत्तं भुञ्जित्वा तस्मिंयेव वनसण्डे विहासि। ",
"pli-tv-kd1:19.4.5":	"पञ्चमं पाटिहारियं। ",
"pli-tv-kd1:20.1.1":	"तेन खो पन समयेन भगवतो पंसुकूलं उप्पन्नं होति। ",
"pli-tv-kd1:20.1.2":	"अथ खो भगवतो एतदहोसि—",
"pli-tv-kd1:20.1.3":	"“कत्थ नु खो अहं पंसुकूलं धोवेय्यन्”ति? ",
"pli-tv-kd1:20.1.4":	"अथ खो सक्को देवानमिन्दो भगवतो चेतसा चेतोपरिवितक्कमञ्ञाय पाणिना पोक्खरणिं खणित्वा भगवन्तं एतदवोच—",
"pli-tv-kd1:20.1.5":	"“इध, भन्ते, भगवा पंसुकूलं धोवतू”ति। ",
"pli-tv-kd1:20.1.6":	"अथ खो भगवतो एतदहोसि—",
"pli-tv-kd1:20.1.7":	"“किम्हि नु खो अहं पंसुकूलं परिमद्देय्यन्”ति? ",
"pli-tv-kd1:20.1.8":	"अथ खो सक्को देवानमिन्दो भगवतो चेतसा चेतोपरिवितक्कमञ्ञाय महतिं सिलं उपनिक्खिपि—",
"pli-tv-kd1:20.1.9":	"“इध, भन्ते, भगवा पंसुकूलं परिमद्दतू”ति। ",
"pli-tv-kd1:20.2.1":	"अथ खो भगवतो एतदहोसि—",
"pli-tv-kd1:20.2.2":	"“किम्हि नु खो अहं आलम्बित्वा उत्तरेय्यन्”ति? ",
"pli-tv-kd1:20.2.3":	"अथ खो ककुधे अधिवत्था देवता भगवतो चेतसा चेतोपरिवितक्कमञ्ञाय साखं ओनामेसि—",
"pli-tv-kd1:20.2.4":	"“इध, भन्ते, भगवा आलम्बित्वा उत्तरतू”ति। ",
"pli-tv-kd1:20.2.5":	"अथ खो भगवतो एतदहोसि—",
"pli-tv-kd1:20.2.6":	"“किम्हि नु खो अहं पंसुकूलं विस्सज्जेय्यन्”ति? ",
"pli-tv-kd1:20.2.7":	"अथ खो सक्को देवानमिन्दो भगवतो चेतसा चेतोपरिवितक्कमञ्ञाय महतिं सिलं उपनिक्खिपि—",
"pli-tv-kd1:20.2.8":	"“इध, भन्ते, भगवा पंसुकूलं विस्सज्जेतू”ति। ",
"pli-tv-kd1:20.3.1":	"अथ खो उरुवेलकस्सपो जटिलो तस्सा रत्तिया अच्चयेन येन भगवा तेनुपसङ्कमि, उपसङ्कमित्वा भगवन्तं एतदवोच—",
"pli-tv-kd1:20.3.2":	"“कालो, महासमण, निट्ठितं भत्तं। ",
"pli-tv-kd1:20.3.3":	"किं नु खो, महासमण, नायं पुब्बे इध पोक्खरणी, सायं इध पोक्खरणी। ",
"pli-tv-kd1:20.3.4":	"नयिमा सिला पुब्बे उपनिक्खित्ता। ",
"pli-tv-kd1:20.3.5":	"केनिमा सिला उपनिक्खित्ता? ",
"pli-tv-kd1:20.3.6":	"नयिमस्स ककुधस्स पुब्बे साखा ओनता, सायं साखा ओनता”ति। ",
"pli-tv-kd1:20.4.1":	"“इध मे, कस्सप, पंसुकूलं उप्पन्नं अहोसि। ",
"pli-tv-kd1:20.4.2":	"तस्स मय्हं, कस्सप, एतदहोसि—",
"pli-tv-kd1:20.4.3":	"‘कत्थ नु खो अहं पंसुकूलं धोवेय्यन्’ति? ",
"pli-tv-kd1:20.4.4":	"अथ खो, कस्सप, सक्को देवानमिन्दो मम चेतसा चेतोपरिवितक्कमञ्ञाय पाणिना पोक्खरणिं खणित्वा मं एतदवोच—",
"pli-tv-kd1:20.4.5":	"‘इध, भन्ते, भगवा पंसुकूलं धोवतू’ति। ",
"pli-tv-kd1:20.4.6":	"सायं, कस्सप, अमनुस्सेन पाणिना खणिता पोक्खरणी। ",
"pli-tv-kd1:20.4.7":	"तस्स मय्हं, कस्सप, एतदहोसि—",
"pli-tv-kd1:20.4.8":	"‘किम्हि नु खो अहं पंसुकूलं परिमद्देय्यन्’ति? ",
"pli-tv-kd1:20.4.9":	"अथ खो, कस्सप, सक्को देवानमिन्दो मम चेतसा चेतोपरिवितक्कमञ्ञाय महतिं सिलं उपनिक्खिपि—",
"pli-tv-kd1:20.4.10":	"‘इध, भन्ते, भगवा पंसुकूलं परिमद्दतू’ति। ",
"pli-tv-kd1:20.4.11":	"सायं, कस्सप, अमनुस्सेन उपनिक्खित्ता सिला। ",
"pli-tv-kd1:20.5.1":	"तस्स मय्हं, कस्सप, एतदहोसि—",
"pli-tv-kd1:20.5.2":	"‘किम्हि नु खो अहं आलम्बित्वा उत्तरेय्यन्’ति? ",
"pli-tv-kd1:20.5.3":	"अथ खो, कस्सप, ककुधे अधिवत्था देवता मम चेतसा चेतोपरिवितक्कमञ्ञाय साखं ओनामेसि—",
"pli-tv-kd1:20.5.4":	"‘इध, भन्ते, भगवा आलम्बित्वा उत्तरतू’ति। ",
"pli-tv-kd1:20.5.5":	"स्वायं आहरहत्थो ककुधो। ",
"pli-tv-kd1:20.5.6":	"तस्स मय्हं, कस्सप, एतदहोसि—",
"pli-tv-kd1:20.5.7":	"‘किम्हि नु खो अहं पंसुकूलं विस्सज्जेय्यन्’ति? ",
"pli-tv-kd1:20.5.8":	"अथ खो, कस्सप, सक्को देवानमिन्दो मम चेतसा चेतोपरिवितक्कमञ्ञाय महतिं सिलं उपनिक्खिपि—",
"pli-tv-kd1:20.5.9":	"‘इध, भन्ते, भगवा पंसुकूलं विस्सज्जेतू’ति। ",
"pli-tv-kd1:20.5.10":	"सायं, कस्सप, अमनुस्सेन उपनिक्खित्ता सिला” ",
"pli-tv-kd1:20.6.1":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:20.6.2":	"“महिद्धिको खो महासमणो महानुभावो, यत्र हि नाम सक्कोपि देवानमिन्दो वेय्यावच्चं करिस्सति, न त्वेव च खो अरहा यथा अहन्”ति। ",
"pli-tv-kd1:20.6.3":	"अथ खो भगवा उरुवेलकस्सपस्स जटिलस्स भत्तं भुञ्जित्वा तस्मिंयेव वनसण्डे विहासि। ",
"pli-tv-kd1:20.7.1":	"अथ खो उरुवेलकस्सपो जटिलो तस्सा रत्तिया अच्चयेन येन भगवा तेनुपसङ्कमि, उपसङ्कमित्वा भगवतो कालं आरोचेसि—",
"pli-tv-kd1:20.7.2":	"“कालो, महासमण, निट्ठितं भत्तन्”ति। ",
"pli-tv-kd1:20.7.3":	"“गच्छ त्वं, कस्सप, आयामहन्”ति उरुवेलकस्सपं जटिलं उय्योजेत्वा याय जम्बुया “जम्बुदीपो” पञ्ञायति, ततो फलं गहेत्वा पठमतरं आगन्त्वा अग्यागारे निसीदि। ",
"pli-tv-kd1:20.8.1":	"अद्दसा खो उरुवेलकस्सपो जटिलो भगवन्तं अग्यागारे निसिन्नं, दिस्वान भगवन्तं एतदवोच—",
"pli-tv-kd1:20.8.2":	"“कतमेन त्वं, महासमण, मग्गेन आगतो? ",
"pli-tv-kd1:20.8.3":	"अहं तया पठमतरं पक्कन्तो, सो त्वं पठमतरं आगन्त्वा अग्यागारे निसिन्नो”ति। ",
"pli-tv-kd1:20.9.1":	"“इधाहं, कस्सप, तं उय्योजेत्वा याय जम्बुया ‘जम्बुदीपो’ पञ्ञायति, ततो फलं गहेत्वा पठमतरं आगन्त्वा अग्यागारे निसिन्नो। ",
"pli-tv-kd1:20.9.2":	"इदं खो, कस्सप, जम्बुफलं वण्णसम्पन्नं गन्धसम्पन्नं रससम्पन्नं। ",
"pli-tv-kd1:20.9.3":	"सचे आकङ्खसि परिभुञ्जा”ति। ",
"pli-tv-kd1:20.9.4":	"“अलं, महासमण, त्वंयेव तं अरहसि, त्वंयेव तं परिभुञ्जाही”ति। ",
"pli-tv-kd1:20.9.5":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:20.9.6":	"“महिद्धिको खो महासमणो महानुभावो, यत्र हि नाम मं पठमतरं उय्योजेत्वा याय जम्बुया ‘जम्बुदीपो’ पञ्ञायति, ततो फलं गहेत्वा पठमतरं आगन्त्वा अग्यागारे निसीदिस्सति, न त्वेव च खो अरहा यथा अहन्”ति। ",
"pli-tv-kd1:20.9.7":	"अथ खो भगवा उरुवेलकस्सपस्स जटिलस्स भत्तं भुञ्जित्वा तस्मिंयेव वनसण्डे विहासि। ",
"pli-tv-kd1:20.10.1":	"अथ खो उरुवेलकस्सपो जटिलो तस्सा रत्तिया अच्चयेन येन भगवा तेनुपसङ्कमि, उपसङ्कमित्वा भगवतो कालं आरोचेसि—",
"pli-tv-kd1:20.10.2":	"“कालो, महासमण, निट्ठितं भत्तन्”ति। ",
"pli-tv-kd1:20.10.3":	"“गच्छ त्वं, कस्सप, आयामहन्”ति उरुवेलकस्सपं जटिलं उय्योजेत्वा याय जम्बुया “जम्बुदीपो” पञ्ञायति, तस्सा अविदूरे अम्बो …पे… ",
"pli-tv-kd1:20.10.4":	"तस्सा अविदूरे आमलकी …पे… ",
"pli-tv-kd1:20.10.5":	"तस्सा अविदूरे हरीतकी …पे… ",
"pli-tv-kd1:20.10.6":	"तावतिंसं गन्त्वा पारिच्छत्तकपुप्फं गहेत्वा पठमतरं आगन्त्वा अग्यागारे निसीदि। ",
"pli-tv-kd1:20.10.7":	"अद्दसा खो उरुवेलकस्सपो जटिलो भगवन्तं अग्यागारे निसिन्नं, दिस्वान भगवन्तं एतदवोच—",
"pli-tv-kd1:20.10.8":	"“कतमेन त्वं, महासमण, मग्गेन आगतो? ",
"pli-tv-kd1:20.10.9":	"अहं तया पठमतरं पक्कन्तो, सो त्वं पठमतरं आगन्त्वा अग्यागारे निसिन्नो”ति। ",
"pli-tv-kd1:20.11.1":	"“इधाहं, कस्सप, तं उय्योजेत्वा तावतिंसं गन्त्वा पारिच्छत्तकपुप्फं गहेत्वा पठमतरं आगन्त्वा अग्यागारे निसिन्नो। ",
"pli-tv-kd1:20.11.2":	"इदं खो, कस्सप, पारिच्छत्तकपुप्फं वण्णसम्पन्नं गन्धसम्पन्नं। ",
"pli-tv-kd1:20.11.3":	"सचे आकङ्खसि गण्हा”ति। ",
"pli-tv-kd1:20.11.4":	"“अलं, महासमण, त्वंयेव तं अरहसि, त्वंयेव तं गण्हा”ति। ",
"pli-tv-kd1:20.11.5":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:20.11.6":	"“महिद्धिको खो महासमणो महानुभावो, यत्र हि नाम मं पठमतरं उय्योजेत्वा तावतिंसं गन्त्वा पारिच्छत्तकपुप्फं गहेत्वा पठमतरं आगन्त्वा अग्यागारे निसीदिस्सति, न त्वेव च खो अरहा यथा अहन्”ति। ",
"pli-tv-kd1:20.12.1":	"तेन खो पन समयेन ते जटिला अग्गिं परिचरितुकामा न सक्कोन्ति कट्ठानि फालेतुं। ",
"pli-tv-kd1:20.12.2":	"अथ खो तेसं जटिलानं एतदहोसि—",
"pli-tv-kd1:20.12.3":	"“निस्संसयं खो महासमणस्स इद्धानुभावो, यथा मयं न सक्कोम कट्ठानि फालेतुन्”ति। ",
"pli-tv-kd1:20.12.4":	"अथ खो भगवा उरुवेलकस्सपं जटिलं एतदवोच—",
"pli-tv-kd1:20.12.5":	"“फालियन्तु, कस्सप, कट्ठानी”ति। ",
"pli-tv-kd1:20.12.6":	"“फालियन्तु, महासमणा”ति। ",
"pli-tv-kd1:20.12.7":	"सकिदेव पञ्च कट्ठसतानि फालियिंसु। ",
"pli-tv-kd1:20.12.8":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:20.12.9":	"“महिद्धिको खो महासमणो महानुभावो, यत्र हि नाम कट्ठानिपि फालियिस्सन्ति, न त्वेव च खो अरहा यथा अहन्”ति। ",
"pli-tv-kd1:20.13.1":	"तेन खो पन समयेन ते जटिला अग्गिं परिचरितुकामा न सक्कोन्ति अग्गिं उज्जलेतुं। ",
"pli-tv-kd1:20.13.2":	"अथ खो तेसं जटिलानं एतदहोसि—",
"pli-tv-kd1:20.13.3":	"“निस्संसयं खो महासमणस्स इद्धानुभावो, यथा मयं न सक्कोम अग्गिं उज्जलेतुन्”ति। ",
"pli-tv-kd1:20.13.4":	"अथ खो भगवा उरुवेलकस्सपं जटिलं एतदवोच—",
"pli-tv-kd1:20.13.5":	"“उज्जलियन्तु, कस्सप, अग्गी”ति। ",
"pli-tv-kd1:20.13.6":	"“उज्जलियन्तु, महासमणा”ति। ",
"pli-tv-kd1:20.13.7":	"सकिदेव पञ्च अग्गिसतानि उज्जलियिंसु। ",
"pli-tv-kd1:20.13.8":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:20.13.9":	"“महिद्धिको खो महासमणो महानुभावो, यत्र हि नाम अग्गीपि उज्जलियिस्सन्ति, न त्वेव च खो अरहा यथा अहन्”ति। ",
"pli-tv-kd1:20.14.1":	"तेन खो पन समयेन ते जटिला अग्गिं परिचरित्वा न सक्कोन्ति अग्गिं विज्झापेतुं। ",
"pli-tv-kd1:20.14.2":	"अथ खो तेसं जटिलानं एतदहोसि—",
"pli-tv-kd1:20.14.3":	"“निस्संसयं खो महासमणस्स इद्धानुभावो, यथा मयं न सक्कोम अग्गिं विज्झापेतुन्”ति। ",
"pli-tv-kd1:20.14.4":	"अथ खो भगवा उरुवेलकस्सपं जटिलं एतदवोच—",
"pli-tv-kd1:20.14.5":	"“विज्झायन्तु, कस्सप, अग्गी”ति। ",
"pli-tv-kd1:20.14.6":	"“विज्झायन्तु, महासमणा”ति। ",
"pli-tv-kd1:20.14.7":	"सकिदेव पञ्च अग्गिसतानि विज्झायिंसु। ",
"pli-tv-kd1:20.14.8":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:20.14.9":	"“महिद्धिको खो महासमणो महानुभावो, यत्र हि नाम अग्गीपि विज्झायिस्सन्ति, न त्वेव च खो अरहा यथा अहन्”ति। ",
"pli-tv-kd1:20.15.1":	"तेन खो पन समयेन ते जटिला सीतासु हेमन्तिकासु रत्तीसु अन्तरट्ठकासु हिमपातसमये नज्जा नेरञ्जराय उम्मुज्जन्तिपि, निमुज्जन्तिपि, उम्मुज्जननिमुज्जनम्पि करोन्ति। ",
"pli-tv-kd1:20.15.2":	"अथ खो भगवा पञ्चमत्तानि मन्दामुखिसतानि अभिनिम्मिनि, यत्थ ते जटिला उत्तरित्वा विसिब्बेसुं। ",
"pli-tv-kd1:20.15.3":	"अथ खो तेसं जटिलानं एतदहोसि—",
"pli-tv-kd1:20.15.4":	"“निस्संसयं खो महासमणस्स इद्धानुभावो, यथयिमा मन्दामुखियो निम्मिता”ति। ",
"pli-tv-kd1:20.15.5":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:20.15.6":	"“महिद्धिको खो महासमणो महानुभावो, यत्र हि नाम ताव बहू मन्दामुखियोपि अभिनिम्मिनिस्सति, न त्वेव च खो अरहा यथा अहन्”ति। ",
"pli-tv-kd1:20.16.1":	"तेन खो पन समयेन महा अकालमेघो पावस्सि, महा उदकवाहको सञ्जायि। ",
"pli-tv-kd1:20.16.2":	"यस्मिं पदेसे भगवा विहरति, सो पदेसो उदकेन न ओत्थटो होति। ",
"pli-tv-kd1:20.16.3":	"अथ खो भगवतो एतदहोसि—",
"pli-tv-kd1:20.16.4":	"“यन्नूनाहं समन्ता उदकं उस्सारेत्वा मज्झे रेणुहताय भूमिया चङ्कमेय्यन्”ति। ",
"pli-tv-kd1:20.16.5":	"अथ खो भगवा समन्ता उदकं उस्सारेत्वा मज्झे रेणुहताय भूमिया चङ्कमि। ",
"pli-tv-kd1:20.16.6":	"अथ खो उरुवेलकस्सपो जटिलो—",
"pli-tv-kd1:20.16.7":	"“मा हेव खो महासमणो उदकेन वूळ्हो अहोसी”ति नावाय सम्बहुलेहि जटिलेहि सद्धिं यस्मिं पदेसे भगवा विहरति तं पदेसं अगमासि। ",
"pli-tv-kd1:20.16.8":	"अद्दसा खो उरुवेलकस्सपो जटिलो भगवन्तं समन्ता उदकं उस्सारेत्वा मज्झे रेणुहताय भूमिया चङ्कमन्तं, दिस्वान भगवन्तं एतदवोच—",
"pli-tv-kd1:20.16.9":	"“इदं नु त्वं, महासमणा”ति? ",
"pli-tv-kd1:20.16.10":	"“अयमहमस्मि, कस्सपा”ति ",
"pli-tv-kd1:20.16.11":	"भगवा वेहासं अब्भुग्गन्त्वा नावाय पच्चुट्ठासि। ",
"pli-tv-kd1:20.16.12":	"अथ खो उरुवेलकस्सपस्स जटिलस्स एतदहोसि—",
"pli-tv-kd1:20.16.13":	"“महिद्धिको खो महासमणो महानुभावो, यत्र हि नाम उदकम्पि न पवाहिस्सति, न त्वेव च खो अरहा यथा अहन्”ति। ",
"pli-tv-kd1:20.17.1":	"अथ खो भगवतो एतदहोसि—",
"pli-tv-kd1:20.17.2":	"“चिरम्पि खो इमस्स मोघपुरिसस्स एवं भविस्सति—",
"pli-tv-kd1:20.17.3":	"‘महिद्धिको खो महासमणो महानुभावो, न त्वेव च खो अरहा यथा अहन्’ति; ",
"pli-tv-kd1:20.17.4":	"यन्नूनाहं इमं जटिलं संवेजेय्यन्”ति। ",
"pli-tv-kd1:20.17.5":	"अथ खो भगवा उरुवेलकस्सपं जटिलं एतदवोच—",
"pli-tv-kd1:20.17.6":	"“नेव च खो त्वं, कस्सप, अरहा, नापि अरहत्तमग्गसमापन्नो। ",
"pli-tv-kd1:20.17.7":	"सापि ते पटिपदा नत्थि, याय त्वं अरहा वा अस्ससि, अरहत्तमग्गं वा समापन्नो”ति। ",
"pli-tv-kd1:20.17.8":	"अथ खो उरुवेलकस्सपो जटिलो भगवतो पादेसु सिरसा निपतित्वा भगवन्तं एतदवोच—",
"pli-tv-kd1:20.17.9":	"“लभेय्याहं, भन्ते, भगवतो सन्तिके पब्बज्जं, लभेय्यं उपसम्पदन्”ति। ",
"pli-tv-kd1:20.18.1":	"“त्वं खोसि, कस्सप, पञ्चन्नं जटिलसतानं नायको विनायको अग्गो पमुखो पामोक्खो। ",
"pli-tv-kd1:20.18.2":	"तेपि ताव अपलोकेहि, यथा ते मञ्ञिस्सन्ति तथा ते करिस्सन्ती”ति। ",
"pli-tv-kd1:20.18.3":	"अथ खो उरुवेलकस्सपो जटिलो येन ते जटिला तेनुपसङ्कमि, उपसङ्कमित्वा ते जटिले एतदवोच—",
"pli-tv-kd1:20.18.4":	"“इच्छामहं, भो, महासमणे ब्रह्मचरियं चरितुं, यथा भवन्तो मञ्ञन्ति तथा करोन्तू”ति। ",
"pli-tv-kd1:20.18.5":	"“चिरपटिका मयं, भो, महासमणे अभिप्पसन्ना, सचे भवं, महासमणे ब्रह्मचरियं चरिस्सति, सब्बेव मयं महासमणे ब्रह्मचरियं चरिस्सामा”ति। ",
"pli-tv-kd1:20.19.1":	"अथ खो ते जटिला केसमिस्सं जटामिस्सं खारिकाजमिस्सं अग्गिहुतमिस्सं उदके पवाहेत्वा येन भगवा तेनुपसङ्कमिंसु, उपसङ्कमित्वा भगवतो पादेसु सिरसा निपतित्वा भगवन्तं एतदवोचुं—",
"pli-tv-kd1:20.19.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:20.19.3":	"“एथ भिक्खवो”ति भगवा अवोच—",
"pli-tv-kd1:20.19.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:20.19.5":	"साव तेसं आयस्मन्तानं उपसम्पदा अहोसि। ",
"pli-tv-kd1:20.20.1":	"अद्दसा खो नदीकस्सपो जटिलो केसमिस्सं जटामिस्सं खारिकाजमिस्सं अग्गिहुतमिस्सं उदके वुय्हमाने, दिस्वानस्स एतदहोसि—",
"pli-tv-kd1:20.20.2":	"“मा हेव मे भातुनो उपसग्गो अहोसी”ति। ",
"pli-tv-kd1:20.20.3":	"जटिले पाहेसि—",
"pli-tv-kd1:20.20.4":	"“गच्छथ मे भातरं जानाथा”ति। ",
"pli-tv-kd1:20.20.5":	"सामञ्च तीहि जटिलसतेहि सद्धिं येनायस्मा उरुवेलकस्सपो तेनुपसङ्कमि, उपसङ्कमित्वा आयस्मन्तं उरुवेलकस्सपं एतदवोच—",
"pli-tv-kd1:20.20.6":	"“इदं नु खो, कस्सप, सेय्यो”ति? ",
"pli-tv-kd1:20.20.7":	"“आमावुसो, इदं सेय्यो”ति। ",
"pli-tv-kd1:20.21.1":	"अथ खो ते जटिला केसमिस्सं जटामिस्सं खारिकाजमिस्सं अग्गिहुतमिस्सं उदके पवाहेत्वा येन भगवा तेनुपसङ्कमिंसु, उपसङ्कमित्वा भगवतो पादेसु सिरसा निपतित्वा भगवन्तं एतदवोचुं—",
"pli-tv-kd1:20.21.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:20.21.3":	"“एथ भिक्खवो”ति भगवा अवोच—",
"pli-tv-kd1:20.21.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:20.21.5":	"साव तेसं आयस्मन्तानं उपसम्पदा अहोसि। ",
"pli-tv-kd1:20.22.1":	"अद्दसा खो गयाकस्सपो जटिलो केसमिस्सं जटामिस्सं खारिकाजमिस्सं अग्गिहुतमिस्सं उदके वुय्हमाने, दिस्वानस्स एतदहोसि—",
"pli-tv-kd1:20.22.2":	"“मा हेव मे भातूनं उपसग्गो अहोसी”ति। ",
"pli-tv-kd1:20.22.3":	"जटिले पाहेसि—",
"pli-tv-kd1:20.22.4":	"“गच्छथ मे भातरो जानाथा”ति। ",
"pli-tv-kd1:20.22.5":	"सामञ्च द्वीहि जटिलसतेहि सद्धिं येनायस्मा उरुवेलकस्सपो तेनुपसङ्कमि, उपसङ्कमित्वा आयस्मन्तं उरुवेलकस्सपं एतदवोच—",
"pli-tv-kd1:20.22.6":	"“इदं नु खो, कस्सप, सेय्यो”ति? ",
"pli-tv-kd1:20.22.7":	"“आमावुसो, इदं सेय्यो”ति। ",
"pli-tv-kd1:20.23.1":	"अथ खो ते जटिला केसमिस्सं जटामिस्सं खारिकाजमिस्सं अग्गिहुतमिस्सं उदके पवाहेत्वा येन भगवा तेनुपसङ्कमिंसु, उपसङ्कमित्वा भगवतो पादेसु सिरसा निपतित्वा भगवन्तं एतदवोचुं—",
"pli-tv-kd1:20.23.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:20.23.3":	"“एथ भिक्खवो”ति भगवा अवोच—",
"pli-tv-kd1:20.23.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:20.23.5":	"साव तेसं आयस्मन्तानं उपसम्पदा अहोसि। ",
"pli-tv-kd1:20.24.1":	"भगवतो अधिट्ठानेन पञ्च कट्ठसतानि न फालियिंसु, फालियिंसु; ",
"pli-tv-kd1:20.24.2":	"अग्गी न उज्जलियिंसु, उज्जलियिंसु; ",
"pli-tv-kd1:20.24.3":	"न विज्झायिंसु, विज्झायिंसु; ",
"pli-tv-kd1:20.24.4":	"पञ्चमन्दामुखिसतानि अभिनिम्मिनि। ",
"pli-tv-kd1:20.24.5":	"एतेन नयेन अड्ढुड्ढपाटिहारियसहस्सानि होन्ति। ",
"pli-tv-kd1:21.1.1":	"अथ खो भगवा उरुवेलायं यथाभिरन्तं विहरित्वा येन गयासीसं तेन पक्कामि महता भिक्खुसङ्घेन सद्धिं भिक्खुसहस्सेन सब्बेहेव पुराणजटिलेहि। ",
"pli-tv-kd1:21.1.2":	"तत्र सुदं भगवा गयायं विहरति गयासीसे सद्धिं भिक्खुसहस्सेन। ",
"pli-tv-kd1:21.2.1":	"तत्र खो भगवा भिक्खू आमन्तेसि—",
"pli-tv-kd1:21.2.2":	"“सब्बं, भिक्खवे, आदित्तं। ",
"pli-tv-kd1:21.2.3":	"किञ्च, भिक्खवे, सब्बं आदित्तं? ",
"pli-tv-kd1:21.2.4":	"चक्खु आदित्तं, रूपा आदित्ता, चक्खुविञ्ञाणं आदित्तं, चक्खुसम्फस्सो आदित्तो, यमिदं चक्खुसम्फस्सपच्चया उप्पज्जति वेदयितं सुखं वा दुक्खं वा अदुक्खमसुखं वा तम्पि आदित्तं। ",
"pli-tv-kd1:21.2.5":	"केन आदित्तं? ",
"pli-tv-kd1:21.2.6":	"रागग्गिना दोसग्गिना मोहग्गिना आदित्तं, जातिया जराय मरणेन सोकेहि परिदेवेहि दुक्खेहि दोमनस्सेहि उपायासेहि आदित्तन्ति वदामि। ",
"pli-tv-kd1:21.3.1":	"सोतं आदित्तं, सद्दा आदित्ता, सोतविञ्ञाणं आदित्तं, सोतसम्फस्सो आदित्तो, यमिदं सोतसम्फस्सपच्चया उप्पज्जति वेदयितं सुखं वा दुक्खं वा अदुक्खमसुखं वा तम्पि आदित्तं। ",
"pli-tv-kd1:21.3.2":	"केन आदित्तं? ",
"pli-tv-kd1:21.3.3":	"रागग्गिना दोसग्गिना मोहग्गिना आदित्तं, जातिया जराय मरणेन सोकेहि परिदेवेहि दुक्खेहि दोमनस्सेहि उपायासेहि आदित्तन्ति वदामि। ",
"pli-tv-kd1:21.3.4":	"घानं आदित्तं, गन्धा आदित्ता, घानविञ्ञाणं आदित्तं, घानसम्फस्सो आदित्तो, यमिदं घानसम्फस्सपच्चया उप्पज्जति वेदयितं सुखं वा दुक्खं वा अदुक्खमसुखं वा तम्पि आदित्तं। ",
"pli-tv-kd1:21.3.5":	"केन आदित्तं? ",
"pli-tv-kd1:21.3.6":	"रागग्गिना दोसग्गिना मोहग्गिना आदित्तं, जातिया जराय मरणेन सोकेहि परिदेवेहि दुक्खेहि दोमनस्सेहि उपायासेहि आदित्तन्ति वदामि। ",
"pli-tv-kd1:21.3.7":	"जिव्हा आदित्ता, रसा आदित्ता, जिव्हाविञ्ञाणं आदित्तं जिव्हासम्फस्सो आदित्तो, यमिदं जिव्हासम्फस्सपच्चया उप्पज्जति वेदयितं सुखं वा दुक्खं वा अदुक्खमसुखं वा तम्पि आदित्तं। ",
"pli-tv-kd1:21.3.8":	"केन आदित्तं? ",
"pli-tv-kd1:21.3.9":	"रागग्गिना दोसग्गिना मोहग्गिना आदित्तं, जातिया जराय मरणेन सोकेहि परिदेवेहि दुक्खेहि दोमनस्सेहि उपायासेहि आदित्तन्ति वदामि। ",
"pli-tv-kd1:21.3.10":	"कायो आदित्तो, फोट्ठब्बा आदित्ता, कायविञ्ञाणं आदित्तं कायसम्फस्सो आदित्तो, यमिदं कायसम्फस्सपच्चया उप्पज्जति वेदयितं सुखं वा दुक्खं वा अदुक्खमसुखं वा तम्पि आदित्तं। ",
"pli-tv-kd1:21.3.11":	"केन आदित्तं? ",
"pli-tv-kd1:21.3.12":	"रागग्गिना दोसग्गिना मोहग्गिना आदित्तं, जातिया जराय मरणेन सोकेहि परिदेवेहि दुक्खेहि दोमनस्सेहि उपायासेहि आदित्तन्ति वदामि। ",
"pli-tv-kd1:21.3.13":	"मनो आदित्तो, धम्मा आदित्ता, मनोविञ्ञाणं आदित्तं मनोसम्फस्सो आदित्तो, यमिदं मनोसम्फस्सपच्चया उप्पज्जति वेदयितं सुखं वा दुक्खं वा अदुक्खमसुखं वा तम्पि आदित्तं। ",
"pli-tv-kd1:21.3.14":	"केन आदित्तं? ",
"pli-tv-kd1:21.3.15":	"रागग्गिना दोसग्गिना मोहग्गिना आदित्तं, जातिया जराय मरणेन सोकेहि परिदेवेहि दुक्खेहि दोमनस्सेहि उपायासेहि आदित्तन्ति वदामि। ",
"pli-tv-kd1:21.4.1":	"एवं पस्सं, भिक्खवे, सुतवा अरियसावको चक्खुस्मिम्पि निब्बिन्दति, रूपेसुपि निब्बिन्दति, चक्खुविञ्ञाणेपि निब्बिन्दति, चक्खुसम्फस्सेपि निब्बिन्दति, यमिदं चक्खुसम्फस्सपच्चया उप्पज्जति वेदयितं सुखं वा दुक्खं वा अदुक्खमसुखं वा, तस्मिम्पि निब्बिन्दति। ",
"pli-tv-kd1:21.4.2":	"सोतस्मिम्पि निब्बिन्दति, सद्देसुपि निब्बिन्दति …पे… ",
"pli-tv-kd1:21.4.3":	"घानस्मिम्पि निब्बिन्दति, गन्धेसुपि निब्बिन्दति …पे… ",
"pli-tv-kd1:21.4.4":	"जिव्हायपि निब्बिन्दति, रसेसुपि निब्बिन्दति …पे… ",
"pli-tv-kd1:21.4.5":	"कायस्मिम्पि निब्बिन्दति, फोट्ठब्बेसुपि निब्बिन्दति …पे… ",
"pli-tv-kd1:21.4.6":	"मनस्मिम्पि निब्बिन्दति, धम्मेसुपि निब्बिन्दति, मनोविञ्ञाणेपि निब्बिन्दति, मनोसम्फस्सेपि निब्बिन्दति, यमिदं मनोसम्फस्सपच्चया उप्पज्जति वेदयितं सुखं वा दुक्खं वा अदुक्खमसुखं वा तस्मिम्पि निब्बिन्दति, ",
"pli-tv-kd1:21.4.7":	"निब्बिन्दं विरज्जति, विरागा विमुच्चति, विमुत्तस्मिं विमुत्तमिति ञाणं होति। ",
"pli-tv-kd1:21.4.8":	"खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानाती”ति। ",
"pli-tv-kd1:21.4.9":	"इमस्मिञ्च पन वेय्याकरणस्मिं भञ्ञमाने तस्स भिक्खुसहस्सस्स अनुपादाय आसवेहि चित्तानि विमुच्चिंसु। ",
"pli-tv-kd1:21.4.10":	"आदित्तपरियायसुत्तं निट्ठितं। ",
"pli-tv-kd1:21.4.11":	"उरुवेलपाटिहारियं ततियभाणवारो निट्ठितो। ",
"pli-tv-kd1:22.1.0":	"१३। बिम्बिसारसमागमकथा ",
"pli-tv-kd1:22.1.1":	"अथ खो भगवा गयासीसे यथाभिरन्तं विहरित्वा येन राजगहं तेन चारिकं पक्कामि, महता भिक्खुसङ्घेन सद्धिं भिक्खुसहस्सेन सब्बेहेव पुराणजटिलेहि। ",
"pli-tv-kd1:22.1.2":	"अथ खो भगवा अनुपुब्बेन चारिकं चरमानो येन राजगहं तदवसरि। ",
"pli-tv-kd1:22.1.3":	"तत्र सुदं भगवा राजगहे विहरति लट्ठिवने सुप्पतिट्ठे चेतिये। ",
"pli-tv-kd1:22.2.1":	"अस्सोसि खो राजा मागधो सेनियो बिम्बिसारो—",
"pli-tv-kd1:22.2.2":	"“समणो खलु भो गोतमो सक्यपुत्तो सक्यकुला पब्बजितो राजगहं अनुप्पत्तो राजगहे विहरति लट्ठिवने सुप्पतिट्ठे चेतिये। ",
"pli-tv-kd1:22.2.3":	"तं खो पन भगवन्तं गोतमं एवं कल्याणो कित्तिसद्दो अब्भुग्गतो—",
"pli-tv-kd1:22.2.4":	"इतिपि सो भगवा अरहं सम्मासम्बुद्धो विज्जाचरणसम्पन्नो सुगतो लोकविदू अनुत्तरो पुरिसदम्मसारथि सत्था देवमनुस्सानं बुद्धो भगवा। ",
"pli-tv-kd1:22.2.5":	"सो इमं लोकं सदेवकं समारकं सब्रह्मकं सस्समणब्राह्मणिं पजं सदेवमनुस्सं सयं अभिञ्ञा सच्छिकत्वा पवेदेति। ",
"pli-tv-kd1:22.2.6":	"सो धम्मं देसेति आदिकल्याणं मज्झेकल्याणं परियोसानकल्याणं सात्थं सब्यञ्जनं केवलपरिपुण्णं परिसुद्धं ब्रह्मचरियं पकासेति। ",
"pli-tv-kd1:22.2.7":	"साधु खो पन तथारूपानं अरहतं दस्सनं होती”ति। ",
"pli-tv-kd1:22.3.1":	"अथ खो राजा मागधो सेनियो बिम्बिसारो द्वादसनहुतेहि मागधिकेहि ब्राह्मणगहपतिकेहि परिवुतो येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। ",
"pli-tv-kd1:22.3.2":	"तेपि खो द्वादसनहुता मागधिका ब्राह्मणगहपतिका अप्पेकच्चे भगवन्तं अभिवादेत्वा एकमन्तं निसीदिंसु, अप्पेकच्चे भगवता सद्धिं सम्मोदिंसु, सम्मोदनीयं कथं सारणीयं वीतिसारेत्वा एकमन्तं निसीदिंसु, अप्पेकच्चे येन भगवा तेनञ्जलिं पणामेत्वा एकमन्तं निसीदिंसु, अप्पेकच्चे भगवतो सन्तिके नामगोत्तं सावेत्वा एकमन्तं निसीदिंसु, अप्पेकच्चे तुण्हीभूता एकमन्तं निसीदिंसु। ",
"pli-tv-kd1:22.4.1":	"अथ खो तेसं द्वादसनहुतानं मागधिकानं ब्राह्मणगहपतिकानं एतदहोसि—",
"pli-tv-kd1:22.4.2":	"“किं नु खो महासमणो उरुवेलकस्सपे ब्रह्मचरियं चरति, उदाहु उरुवेलकस्सपो महासमणे ब्रह्मचरियं चरती”ति? ",
"pli-tv-kd1:22.4.3":	"अथ खो भगवा तेसं द्वादसनहुतानं मागधिकानं ब्राह्मणगहपतिकानं चेतसा चेतोपरिवितक्कमञ्ञाय आयस्मन्तं उरुवेलकस्सपं गाथाय अज्झभासि—",
"pli-tv-kd1:22.4.4":	"“किमेव दिस्वा उरुवेलवासि, ",
"pli-tv-kd1:22.4.5":	"पहासि अग्गिं किसकोवदानो; ",
"pli-tv-kd1:22.4.6":	"पुच्छामि तं कस्सप एतमत्थं, ",
"pli-tv-kd1:22.4.7":	"कथं पहीनं तव अग्गिहुत्तन्”ति। ",
"pli-tv-kd1:22.4.8":	"“रूपे च सद्दे च अथो रसे च, ",
"pli-tv-kd1:22.4.9":	"कामित्थियो चाभिवदन्ति यञ्ञा; ",
"pli-tv-kd1:22.4.10":	"एतं मलन्ति उपधीसु ञत्वा, ",
"pli-tv-kd1:22.4.11":	"तस्मा न यिट्ठे न हुते अरञ्जिन्”ति। ",
"pli-tv-kd1:22.5.1":	"“एत्थेव ते मनो न रमित्थ, ",
"pli-tv-kd1:22.5.2":	"(कस्सपाति भगवा) ",
"pli-tv-kd1:22.5.3":	"रूपेसु सद्देसु अथो रसेसु; ",
"pli-tv-kd1:22.5.4":	"अथ को चरहि देवमनुस्सलोके, ",
"pli-tv-kd1:22.5.5":	"रतो मनो कस्सप ब्रूहि मेतन्”ति। ",
"pli-tv-kd1:22.5.6":	"“दिस्वा पदं सन्तमनूपधीकं, ",
"pli-tv-kd1:22.5.7":	"अकिञ्चनं कामभवे असत्तं; ",
"pli-tv-kd1:22.5.8":	"अनञ्ञथाभाविमनञ्ञनेय्यं, ",
"pli-tv-kd1:22.5.9":	"तस्मा न यिट्ठे न हुते अरञ्जिन्”ति। ",
"pli-tv-kd1:22.6.1":	"अथ खो आयस्मा उरुवेलकस्सपो उट्ठायासना एकंसं उत्तरासङ्गं करित्वा भगवतो पादेसु सिरसा निपतित्वा भगवन्तं एतदवोच—",
"pli-tv-kd1:22.6.2":	"“सत्था मे, भन्ते, भगवा, सावकोहमस्मि; ",
"pli-tv-kd1:22.6.3":	"सत्था मे, भन्ते, भगवा, सावकोहमस्मी”ति। ",
"pli-tv-kd1:22.6.4":	"अथ खो तेसं द्वादसनहुतानं मागधिकानं ब्राह्मणगहपतिकानं एतदहोसि—",
"pli-tv-kd1:22.6.5":	"“उरुवेलकस्सपो महासमणे ब्रह्मचरियं चरती”ति। ",
"pli-tv-kd1:22.7.1":	"अथ खो भगवा तेसं द्वादसनहुतानं मागधिकानं ब्राह्मणगहपतिकानं चेतसा चेतोपरिवितक्कमञ्ञाय अनुपुब्बिं कथं कथेसि, सेय्यथिदं—",
"pli-tv-kd1:22.7.2":	"दानकथं सीलकथं सग्गकथं कामानं आदीनवं ओकारं सङ्किलेसं नेक्खम्मे आनिसंसं पकासेसि। ",
"pli-tv-kd1:22.7.3":	"यदा ते भगवा अञ्ञासि कल्लचित्ते मुदुचित्ते विनीवरणचित्ते उदग्गचित्ते पसन्नचित्ते, अथ या बुद्धानं सामुक्कंसिका धम्मदेसना, तं पकासेसि—",
"pli-tv-kd1:22.7.4":	"दुक्खं, समुदयं, निरोधं, मग्गं। ",
"pli-tv-kd1:22.8.1":	"सेय्यथापि नाम सुद्धं वत्थं अपगतकाळकं सम्मदेव रजनं पटिग्गण्हेय्य; ",
"pli-tv-kd1:22.8.2":	"एवमेव एकादसनहुतानं मागधिकानं ब्राह्मणगहपतिकानं बिम्बिसारप्पमुखानं तस्मिंयेव आसने विरजं वीतमलं धम्मचक्खुं उदपादि—",
"pli-tv-kd1:22.8.3":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:22.8.4":	"एकनहुतं उपासकत्तं पटिवेदेसि। ",
"pli-tv-kd1:22.9.1":	"अथ खो राजा मागधो सेनियो बिम्बिसारो दिट्ठधम्मो पत्तधम्मो विदितधम्मो परियोगाळ्हधम्मो तिण्णविचिकिच्छो विगतकथङ्कथो वेसारज्जप्पत्तो अपरप्पच्चयो सत्थुसासने भगवन्तं एतदवोच—",
"pli-tv-kd1:22.9.2":	"“पुब्बे मे, भन्ते, कुमारस्स सतो पञ्च अस्सासका अहेसुं, ते मे एतरहि समिद्धा। ",
"pli-tv-kd1:22.9.3":	"पुब्बे मे, भन्ते, कुमारस्स सतो एतदहोसि—",
"pli-tv-kd1:22.9.4":	"‘अहो वत मं रज्जे अभिसिञ्चेय्युन्’ति, अयं खो मे, भन्ते, पठमो अस्सासको अहोसि, सो मे एतरहि समिद्धो। ",
"pli-tv-kd1:22.9.5":	"‘तस्स च मे विजितं अरहं सम्मासम्बुद्धो ओक्कमेय्या’ति, अयं खो मे, भन्ते, दुतियो अस्सासको अहोसि, सो मे एतरहि समिद्धो। ",
"pli-tv-kd1:22.10.1":	"‘तञ्चाहं भगवन्तं पयिरुपासेय्यन्’ति, अयं खो मे, भन्ते, ततियो अस्सासको अहोसि, सो मे एतरहि समिद्धो। ",
"pli-tv-kd1:22.10.2":	"‘सो च मे भगवा धम्मं देसेय्या’ति, अयं खो मे, भन्ते, चतुत्थो अस्सासको अहोसि, सो मे एतरहि समिद्धो। ",
"pli-tv-kd1:22.10.3":	"‘तस्स चाहं भगवतो धम्मं आजानेय्यन्’ति, अयं खो मे, भन्ते, पञ्चमो अस्सासको अहोसि, सो मे एतरहि समिद्धो। ",
"pli-tv-kd1:22.10.4":	"पुब्बे मे, भन्ते, कुमारस्स सतो इमे पञ्च अस्सासका अहेसुं, ते मे एतरहि समिद्धा। ",
"pli-tv-kd1:22.11.1":	"अभिक्कन्तं, भन्ते, अभिक्कन्तं, भन्ते। ",
"pli-tv-kd1:22.11.2":	"सेय्यथापि, भन्ते, निक्कुज्जितं वा उक्कुज्जेय्य, पटिच्छन्नं वा विवरेय्य, मूळ्हस्स वा मग्गं आचिक्खेय्य, अन्धकारे वा तेलपज्जोतं धारेय्य—‘चक्खुमन्तो रूपानि दक्खन्ती’ति; ",
"pli-tv-kd1:22.11.3":	"एवमेवं भगवता अनेकपरियायेन धम्मो पकासितो। ",
"pli-tv-kd1:22.11.4":	"एसाहं, भन्ते, भगवन्तं सरणं गच्छामि, धम्मञ्च, भिक्खुसङ्घञ्च। ",
"pli-tv-kd1:22.11.5":	"उपासकं मं, भगवा धारेतु अज्जतग्गे पाणुपेतं सरणं गतं, अधिवासेतु च मे, भन्ते, भगवा, स्वातनाय भत्तं सद्धिं भिक्खुसङ्घेना”ति। ",
"pli-tv-kd1:22.11.6":	"अधिवासेसि भगवा तुण्हीभावेन। ",
"pli-tv-kd1:22.12.1":	"अथ खो राजा मागधो सेनियो बिम्बिसारो भगवतो अधिवासनं विदित्वा उट्ठायासना भगवन्तं अभिवादेत्वा पदक्खिणं कत्वा पक्कामि। ",
"pli-tv-kd1:22.12.2":	"अथ खो राजा मागधो सेनियो बिम्बिसारो तस्सा रत्तिया अच्चयेन पणीतं खादनीयं भोजनीयं पटियादापेत्वा भगवतो कालं आरोचापेसि—",
"pli-tv-kd1:22.12.3":	"“कालो, भन्ते, निट्ठितं भत्तन्”ति। ",
"pli-tv-kd1:22.12.4":	"अथ खो भगवा पुब्बण्हसमयं निवासेत्वा पत्तचीवरमादाय राजगहं पाविसि महता भिक्खुसङ्घेन सद्धिं भिक्खुसहस्सेन सब्बेहेव पुराणजटिलेहि। ",
"pli-tv-kd1:22.13.1":	"तेन खो पन समयेन सक्को देवानमिन्दो माणवकवण्णं अभिनिम्मिनित्वा बुद्धप्पमुखस्स भिक्खुसङ्घस्स पुरतो पुरतो गच्छति इमा गाथायो गायमानो—",
"pli-tv-kd1:22.13.2":	"“दन्तो दन्तेहि सह पुराणजटिलेहि, ",
"pli-tv-kd1:22.13.3":	"विप्पमुत्तो विप्पमुत्तेहि; ",
"pli-tv-kd1:22.13.4":	"सिङ्गीनिक्खसवण्णो, ",
"pli-tv-kd1:22.13.5":	"राजगहं पाविसि भगवा। ",
"pli-tv-kd1:22.13.6":	"मुत्तो मुत्तेहि सह पुराणजटिलेहि, ",
"pli-tv-kd1:22.13.7":	"विप्पमुत्तो विप्पमुत्तेहि; ",
"pli-tv-kd1:22.13.8":	"सिङ्गीनिक्खसवण्णो, ",
"pli-tv-kd1:22.13.9":	"राजगहं पाविसि भगवा। ",
"pli-tv-kd1:22.13.10":	"तिण्णो तिण्णेहि सह पुराणजटिलेहि, ",
"pli-tv-kd1:22.13.11":	"विप्पमुत्तो विप्पमुत्तेहि; ",
"pli-tv-kd1:22.13.12":	"सिङ्गीनिक्खसवण्णो, ",
"pli-tv-kd1:22.13.13":	"राजगहं पाविसि भगवा। ",
"pli-tv-kd1:22.13.14":	"सन्तो सन्तेहि सह पुराणजटिलेहि, ",
"pli-tv-kd1:22.13.15":	"विप्पमुत्तो विप्पमुत्तेहि; ",
"pli-tv-kd1:22.13.16":	"सिङ्गीनिक्खसवण्णो, ",
"pli-tv-kd1:22.13.17":	"राजगहं पाविसि भगवा। ",
"pli-tv-kd1:22.13.18":	"दसवासो दसबलो, ",
"pli-tv-kd1:22.13.19":	"दसधम्मविदू दसभि चुपेतो; ",
"pli-tv-kd1:22.13.20":	"सो दससतपरिवारो, ",
"pli-tv-kd1:22.13.21":	"राजगहं पाविसि भगवा”ति। ",
"pli-tv-kd1:22.14.1":	"मनुस्सा सक्कं देवानमिन्दं पस्सित्वा एवमाहंसु—",
"pli-tv-kd1:22.14.2":	"“अभिरूपो वतायं माणवको, दस्सनीयो वतायं माणवको, पासादिको वतायं माणवको। ",
"pli-tv-kd1:22.14.3":	"कस्स नु खो अयं माणवको”ति? ",
"pli-tv-kd1:22.14.4":	"एवं वुत्ते, सक्को देवानमिन्दो ते मनुस्से गाथाय अज्झभासि—",
"pli-tv-kd1:22.14.5":	"“यो धीरो सब्बधि दन्तो, ",
"pli-tv-kd1:22.14.6":	"सुद्धो अप्पटिपुग्गलो; ",
"pli-tv-kd1:22.14.7":	"अरहं सुगतो लोके, ",
"pli-tv-kd1:22.14.8":	"तस्साहं परिचारको”ति। ",
"pli-tv-kd1:22.15.1":	"अथ खो भगवा येन रञ्ञो मागधस्स सेनियस्स बिम्बिसारस्स निवेसनं तेनुपसङ्कमि, उपसङ्कमित्वा पञ्ञत्ते आसने निसीदि सद्धिं भिक्खुसङ्घेन। ",
"pli-tv-kd1:22.15.2":	"अथ खो राजा मागधो सेनियो बिम्बिसारो बुद्धप्पमुखं भिक्खुसङ्घं पणीतेन खादनीयेन भोजनीयेन सहत्था सन्तप्पेत्वा सम्पवारेत्वा भगवन्तं भुत्ताविं ओनीतपत्तपाणिं एकमन्तं निसीदि। ",
"pli-tv-kd1:22.16.1":	"एकमन्तं निसिन्नस्स खो रञ्ञो मागधस्स सेनियस्स बिम्बिसारस्स एतदहोसि—",
"pli-tv-kd1:22.16.2":	"“कत्थ नु खो भगवा विहरेय्य? ",
"pli-tv-kd1:22.16.3":	"यं अस्स गामतो नेव अतिदूरे न अच्चासन्ने, गमनागमनसम्पन्नं, अत्थिकानं अत्थिकानं मनुस्सानं अभिक्कमनीयं, दिवा अप्पाकिण्णं, रत्तिं अप्पसद्दं अप्पनिग्घोसं विजनवातं, मनुस्सराहस्सेय्यकं, पटिसल्लानसारुप्पन्”ति। ",
"pli-tv-kd1:22.17.1":	"अथ खो रञ्ञो मागधस्स सेनियस्स बिम्बिसारस्स एतदहोसि—",
"pli-tv-kd1:22.17.2":	"“इदं खो अम्हाकं वेळुवनं उय्यानं गामतो नेव अतिदूरे न अच्चासन्ने गमनागमनसम्पन्नं अत्थिकानं अत्थिकानं मनुस्सानं अभिक्कमनीयं दिवा अप्पाकिण्णं रत्तिं अप्पसद्दं अप्पनिग्घोसं विजनवातं मनुस्सराहस्सेय्यकं पटिसल्लानसारुप्पं। ",
"pli-tv-kd1:22.17.3":	"यन्नूनाहं वेळुवनं उय्यानं बुद्धप्पमुखस्स भिक्खुसङ्घस्स ददेय्यन्”ति। ",
"pli-tv-kd1:22.18.1":	"अथ खो राजा मागधो सेनियो बिम्बिसारो सोवण्णमयं भिङ्कारं गहेत्वा भगवतो ओणोजेसि—",
"pli-tv-kd1:22.18.2":	"“एताहं, भन्ते, वेळुवनं उय्यानं बुद्धप्पमुखस्स भिक्खुसङ्घस्स दम्मी”ति। ",
"pli-tv-kd1:22.18.3":	"पटिग्गहेसि भगवा आरामं। ",
"pli-tv-kd1:22.18.4":	"अथ खो भगवा राजानं मागधं सेनियं बिम्बिसारं धम्मिया कथाय सन्दस्सेत्वा समादपेत्वा समुत्तेजेत्वा सम्पहंसेत्वा उट्ठायासना पक्कामि। ",
"pli-tv-kd1:22.18.5":	"अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:22.18.6":	"“अनुजानामि, भिक्खवे, आरामन्”ति। ",
"pli-tv-kd1:22.18.7":	"बिम्बिसारसमागमकथा निट्ठिता। ",
"pli-tv-kd1:23.1.0":	"१४। सारिपुत्तमोग्गल्लानपब्बज्जाकथा ",
"pli-tv-kd1:23.1.1":	"तेन खो पन समयेन सञ्चयो परिब्बाजको राजगहे पटिवसति महतिया परिब्बाजकपरिसाय सद्धिं अड्ढतेय्येहि परिब्बाजकसतेहि। ",
"pli-tv-kd1:23.1.2":	"तेन खो पन समयेन सारिपुत्तमोग्गल्लाना सञ्चये परिब्बाजके ब्रह्मचरियं चरन्ति। ",
"pli-tv-kd1:23.1.3":	"तेहि कतिका कता होति—",
"pli-tv-kd1:23.1.4":	"“यो पठमं अमतं अधिगच्छति, सो इतरस्स आरोचेतू”ति। ",
"pli-tv-kd1:23.2.1":	"अथ खो आयस्मा अस्सजि पुब्बण्हसमयं निवासेत्वा पत्तचीवरमादाय राजगहं पिण्डाय पाविसि पासादिकेन अभिक्कन्तेन पटिक्कन्तेन आलोकितेन विलोकितेन समिञ्जितेन पसारितेन, ओक्खित्तचक्खु इरियापथसम्पन्नो। ",
"pli-tv-kd1:23.2.2":	"अद्दसा खो सारिपुत्तो परिब्बाजको आयस्मन्तं अस्सजिं राजगहे पिण्डाय चरन्तं पासादिकेन अभिक्कन्तेन पटिक्कन्तेन आलोकितेन विलोकितेन समिञ्जितेन पसारितेन ओक्खित्तचक्खुं इरियापथसम्पन्नं। ",
"pli-tv-kd1:23.2.3":	"दिस्वानस्स एतदहोसि—",
"pli-tv-kd1:23.2.4":	"“ये वत लोके अरहन्तो वा अरहत्तमग्गं वा समापन्ना, अयं तेसं भिक्खु अञ्ञतरो। ",
"pli-tv-kd1:23.2.5":	"यन्नूनाहं इमं भिक्खुं उपसङ्कमित्वा पुच्छेय्यं—",
"pli-tv-kd1:23.2.6":	"‘कंसि त्वं, आवुसो, उद्दिस्स पब्बजितो, को वा ते सत्था, कस्स वा त्वं धम्मं रोचेसी’”ति? ",
"pli-tv-kd1:23.3.1":	"अथ खो सारिपुत्तस्स परिब्बाजकस्स एतदहोसि—",
"pli-tv-kd1:23.3.2":	"“अकालो खो इमं भिक्खुं पुच्छितुं, अन्तरघरं पविट्ठो पिण्डाय चरति। ",
"pli-tv-kd1:23.3.3":	"यन्नूनाहं इमं भिक्खुं पिट्ठितो पिट्ठितो अनुबन्धेय्यं, अत्थिकेहि उपञ्ञातं मग्गन्”ति। ",
"pli-tv-kd1:23.3.4":	"अथ खो आयस्मा अस्सजि राजगहे पिण्डाय चरित्वा पिण्डपातं आदाय पटिक्कमि। ",
"pli-tv-kd1:23.3.5":	"अथ खो सारिपुत्तोपि परिब्बाजको येनायस्मा अस्सजि तेनुपसङ्कमि, उपसङ्कमित्वा आयस्मता अस्सजिना सद्धिं सम्मोदि, सम्मोदनीयं कथं सारणीयं वीतिसारेत्वा एकमन्तं अट्ठासि। ",
"pli-tv-kd1:23.3.6":	"एकमन्तं ठितो खो सारिपुत्तो परिब्बाजको आयस्मन्तं अस्सजिं एतदवोच—",
"pli-tv-kd1:23.3.7":	"“विप्पसन्नानि खो ते, आवुसो, इन्द्रियानि, परिसुद्धो छविवण्णो परियोदातो। ",
"pli-tv-kd1:23.3.8":	"कंसि त्वं, आवुसो, उद्दिस्स पब्बजितो, को वा ते सत्था, कस्स वा त्वं धम्मं रोचेसी”ति? ",
"pli-tv-kd1:23.4.1":	"“अत्थावुसो, महासमणो सक्यपुत्तो सक्यकुला पब्बजितो, ताहं भगवन्तं उद्दिस्स पब्बजितो, सो च मे भगवा सत्था, तस्स चाहं भगवतो धम्मं रोचेमी”ति। ",
"pli-tv-kd1:23.4.2":	"“किंवादी पनायस्मतो सत्था, किमक्खायी”ति? ",
"pli-tv-kd1:23.4.3":	"“अहं खो, आवुसो, नवो अचिरपब्बजितो, अधुनागतो इमं धम्मविनयं, न ताहं सक्कोमि वित्थारेन धम्मं देसेतुं, अपि च ते सङ्खित्तेन अत्थं वक्खामी”ति। ",
"pli-tv-kd1:23.4.4":	"अथ खो सारिपुत्तो परिब्बाजको आयस्मन्तं अस्सजिं एतदवोच—",
"pli-tv-kd1:23.4.5":	"“होतु, आवुसो—",
"pli-tv-kd1:23.4.6":	"अप्पं वा बहुं वा भासस्सु, ",
"pli-tv-kd1:23.4.7":	"अत्थंयेव मे ब्रूहि; ",
"pli-tv-kd1:23.4.8":	"अत्थेनेव मे अत्थो, ",
"pli-tv-kd1:23.4.9":	"किं काहसि ब्यञ्जनं बहुन्”ति। ",
"pli-tv-kd1:23.5.1":	"अथ खो आयस्मा अस्सजि सारिपुत्तस्स परिब्बाजकस्स इमं धम्मपरियायं अभासि—",
"pli-tv-kd1:23.5.2":	"“ये धम्मा हेतुप्पभवा, ",
"pli-tv-kd1:23.5.3":	"तेसं हेतुं तथागतो आह; ",
"pli-tv-kd1:23.5.4":	"तेसञ्च यो निरोधो, ",
"pli-tv-kd1:23.5.5":	"एवंवादी महासमणो”ति। ",
"pli-tv-kd1:23.5.6":	"अथ खो सारिपुत्तस्स परिब्बाजकस्स इमं धम्मपरियायं सुत्वा विरजं वीतमलं धम्मचक्खुं उदपादि—",
"pli-tv-kd1:23.5.7":	"“यं किञ्चि समुदयधम्मं सब्बं तं निरोधधम्मन्”ति। ",
"pli-tv-kd1:23.5.8":	"“एसेव धम्मो यदि तावदेव, ",
"pli-tv-kd1:23.5.9":	"पच्चब्यत्थ पदमसोकं; ",
"pli-tv-kd1:23.5.10":	"अदिट्ठं अब्भतीतं, ",
"pli-tv-kd1:23.5.11":	"बहुकेहि कप्पनहुतेही”ति। ",
"pli-tv-kd1:23.6.1":	"अथ खो सारिपुत्तो परिब्बाजको येन मोग्गल्लानो परिब्बाजको तेनुपसङ्कमि। ",
"pli-tv-kd1:23.6.2":	"अद्दसा खो मोग्गल्लानो परिब्बाजको सारिपुत्तं परिब्बाजकं दूरतोव आगच्छन्तं, दिस्वान सारिपुत्तं परिब्बाजकं एतदवोच—",
"pli-tv-kd1:23.6.3":	"“विप्पसन्नानि खो ते, आवुसो, इन्द्रियानि, परिसुद्धो छविवण्णो परियोदातो। ",
"pli-tv-kd1:23.6.4":	"कच्चि नो त्वं, आवुसो, अमतं अधिगतो”ति? ",
"pli-tv-kd1:23.6.5":	"“आमावुसो, अमतं अधिगतो”ति। ",
"pli-tv-kd1:23.6.6":	"“यथाकथं पन त्वं, आवुसो, अमतं अधिगतो”ति? ",
"pli-tv-kd1:23.7.1":	"“इधाहं, आवुसो, अद्दसं अस्सजिं भिक्खुं राजगहे पिण्डाय चरन्तं पासादिकेन अभिक्कन्तेन पटिक्कन्तेन आलोकितेन विलोकितेन समिञ्जितेन पसारितेन ओक्खित्तचक्खुं इरियापथसम्पन्नं। ",
"pli-tv-kd1:23.7.2":	"दिस्वान मे एतदहोसि—",
"pli-tv-kd1:23.7.3":	"‘ये वत लोके अरहन्तो वा अरहत्तमग्गं वा समापन्ना, अयं तेसं भिक्खु अञ्ञतरो। ",
"pli-tv-kd1:23.7.4":	"यन्नूनाहं इमं भिक्खुं उपसङ्कमित्वा पुच्छेय्यं—",
"pli-tv-kd1:23.7.5":	"कंसि त्वं, आवुसो, उद्दिस्स पब्बजितो, को वा ते सत्था, कस्स वा त्वं धम्मं रोचेसी’ति। ",
"pli-tv-kd1:23.8.1":	"तस्स मय्हं, आवुसो, एतदहोसि—",
"pli-tv-kd1:23.8.2":	"‘अकालो खो इमं भिक्खुं पुच्छितुं अन्तरघरं पविट्ठो पिण्डाय चरति, यन्नूनाहं इमं भिक्खुं पिट्ठितो पिट्ठितो अनुबन्धेय्यं अत्थिकेहि उपञ्ञातं मग्गन्’ति। ",
"pli-tv-kd1:23.8.3":	"अथ खो, आवुसो, अस्सजि भिक्खु राजगहे पिण्डाय चरित्वा पिण्डपातं आदाय पटिक्कमि। ",
"pli-tv-kd1:23.8.4":	"अथ ख्वाहं, आवुसो, येन अस्सजि भिक्खु तेनुपसङ्कमिं, उपसङ्कमित्वा अस्सजिना भिक्खुना सद्धिं सम्मोदिं, सम्मोदनीयं कथं सारणीयं वीतिसारेत्वा एकमन्तं अट्ठासिं। ",
"pli-tv-kd1:23.8.5":	"एकमन्तं ठितो खो अहं, आवुसो, अस्सजिं भिक्खुं एतदवोचं—",
"pli-tv-kd1:23.8.6":	"‘विप्पसन्नानि खो ते, आवुसो, इन्द्रियानि, परिसुद्धो छविवण्णो परियोदातो। ",
"pli-tv-kd1:23.9.1":	"कंसि त्वं, आवुसो, उद्दिस्स पब्बजितो, को वा ते सत्था, कस्स वा त्वं धम्मं रोचेसी’ति? ",
"pli-tv-kd1:23.9.2":	"‘अत्थावुसो, महासमणो सक्यपुत्तो सक्यकुला पब्बजितो, ताहं भगवन्तं उद्दिस्स पब्बजितो, सो च मे भगवा सत्था, तस्स चाहं भगवतो धम्मं रोचेमी’ति। ",
"pli-tv-kd1:23.9.3":	"‘किंवादी पनायस्मतो सत्था किमक्खायी’ति। ",
"pli-tv-kd1:23.9.4":	"‘अहं खो, आवुसो, नवो अचिरपब्बजितो अधुनागतो इमं धम्मविनयं, न ताहं सक्कोमि वित्थारेन धम्मं देसेतुं, अपि च ते सङ्खित्तेन अत्थं वक्खामी’ति। ",
"pli-tv-kd1:23.9.5":	"अथ ख्वाहं, आवुसो, अस्सजिं भिक्खुं एतदवोचं—",
"pli-tv-kd1:23.9.6":	"‘होतु, आवुसो, ",
"pli-tv-kd1:23.9.7":	"अप्पं वा बहुं वा भासस्सु, ",
"pli-tv-kd1:23.9.8":	"अत्थंयेव मे ब्रूहि; ",
"pli-tv-kd1:23.9.9":	"अत्थेनेव मे अत्थो, ",
"pli-tv-kd1:23.9.10":	"किं काहसि ब्यञ्जनं बहुन्’ति। ",
"pli-tv-kd1:23.10.1":	"अथ खो, आवुसो, अस्सजि भिक्खु इमं धम्मपरियायं अभासि—",
"pli-tv-kd1:23.10.2":	"‘ये धम्मा हेतुप्पभवा, ",
"pli-tv-kd1:23.10.3":	"तेसं हेतुं तथागतो आह; ",
"pli-tv-kd1:23.10.4":	"तेसञ्च यो निरोधो, ",
"pli-tv-kd1:23.10.5":	"एवंवादी महासमणो’”ति। ",
"pli-tv-kd1:23.10.6":	"अथ खो मोग्गल्लानस्स परिब्बाजकस्स इमं धम्मपरियायं सुत्वा विरजं वीतमलं धम्मचक्खुं उदपादि—",
"pli-tv-kd1:23.10.7":	"“यं किञ्चि समुदयधम्मं सब्बं तं निरोधधम्मन्ति। ",
"pli-tv-kd1:23.10.8":	"एसेव धम्मो यदि तावदेव, ",
"pli-tv-kd1:23.10.9":	"पच्चब्यत्थ पदमसोकं; ",
"pli-tv-kd1:23.10.10":	"अदिट्ठं अब्भतीतं, ",
"pli-tv-kd1:23.10.11":	"बहुकेहि कप्पनहुतेही”ति। ",
"pli-tv-kd1:24.1.1":	"अथ खो मोग्गल्लानो परिब्बाजको सारिपुत्तं परिब्बाजकं एतदवोच—",
"pli-tv-kd1:24.1.2":	"“गच्छाम मयं, आवुसो, भगवतो सन्तिके, सो नो भगवा सत्था”ति। ",
"pli-tv-kd1:24.1.3":	"“इमानि खो, आवुसो, अड्ढतेय्यानि परिब्बाजकसतानि अम्हे निस्साय अम्हे सम्पस्सन्ता इध विहरन्ति, तेपि ताव अपलोकेम। ",
"pli-tv-kd1:24.1.4":	"यथा ते मञ्ञिस्सन्ति, तथा ते करिस्सन्ती”ति। ",
"pli-tv-kd1:24.1.5":	"अथ खो सारिपुत्तमोग्गल्लाना येन ते परिब्बाजका तेनुपसङ्कमिंसु, उपसङ्कमित्वा ते परिब्बाजके एतदवोचुं—",
"pli-tv-kd1:24.1.6":	"“गच्छाम मयं, आवुसो, भगवतो सन्तिके, सो नो भगवा सत्था”ति। ",
"pli-tv-kd1:24.1.7":	"“मयं आयस्मन्ते निस्साय आयस्मन्ते सम्पस्सन्ता इध विहराम, सचे आयस्मन्ता महासमणे ब्रह्मचरियं चरिस्सन्ति, सब्बेव मयं महासमणे ब्रह्मचरियं चरिस्सामा”ति। ",
"pli-tv-kd1:24.2.1":	"अथ खो सारिपुत्तमोग्गल्लाना येन सञ्चयो परिब्बाजको तेनुपसङ्कमिंसु, उपसङ्कमित्वा सञ्चयं परिब्बाजकं एतदवोचुं—",
"pli-tv-kd1:24.2.2":	"“गच्छाम मयं, आवुसो, भगवतो सन्तिके, सो नो भगवा सत्था”ति। ",
"pli-tv-kd1:24.2.3":	"“अलं, आवुसो, मा अगमित्थ, सब्बेव तयो इमं गणं परिहरिस्सामा”ति। ",
"pli-tv-kd1:24.2.4":	"दुतियम्पि खो …पे… ",
"pli-tv-kd1:24.2.5":	"ततियम्पि खो सारिपुत्तमोग्गल्लाना सञ्चयं परिब्बाजकं एतदवोचुं—",
"pli-tv-kd1:24.2.6":	"“गच्छाम मयं, आवुसो, भगवतो सन्तिके, सो नो भगवा सत्था”ति। ",
"pli-tv-kd1:24.2.7":	"“अलं, आवुसो, मा अगमित्थ, सब्बेव तयो इमं गणं परिहरिस्सामा”ति। ",
"pli-tv-kd1:24.3.1":	"अथ खो सारिपुत्तमोग्गल्लाना तानि अड्ढतेय्यानि परिब्बाजकसतानि आदाय येन वेळुवनं तेनुपसङ्कमिंसु। ",
"pli-tv-kd1:24.3.2":	"सञ्चयस्स पन परिब्बाजकस्स तत्थेव उण्हं लोहितं मुखतो उग्गञ्छि। ",
"pli-tv-kd1:24.3.3":	"अद्दसा खो भगवा सारिपुत्तमोग्गल्लाने दूरतोव आगच्छन्ते, दिस्वान भिक्खू आमन्तेसि—",
"pli-tv-kd1:24.3.4":	"“एते, भिक्खवे, द्वे सहायका आगच्छन्ति, कोलितो उपतिस्सो च। ",
"pli-tv-kd1:24.3.5":	"एतं मे सावकयुगं भविस्सति अग्गं भद्दयुगन्”ति। ",
"pli-tv-kd1:24.3.6":	"गम्भीरे ञाणविसये, ",
"pli-tv-kd1:24.3.7":	"अनुत्तरे उपधिसङ्खये; ",
"pli-tv-kd1:24.3.8":	"विमुत्ते अप्पत्ते वेळुवनं, ",
"pli-tv-kd1:24.3.9":	"अथ ने सत्था ब्याकासि। ",
"pli-tv-kd1:24.3.10":	"“एते द्वे सहायका, ",
"pli-tv-kd1:24.3.11":	"आगच्छन्ति कोलितो उपतिस्सो च; ",
"pli-tv-kd1:24.3.12":	"एतं मे सावकयुगं, ",
"pli-tv-kd1:24.3.13":	"भविस्सति अग्गं भद्दयुगन्”ति। ",
"pli-tv-kd1:24.4.1":	"अथ खो सारिपुत्तमोग्गल्लाना येन भगवा तेनुपसङ्कमिंसु, उपसङ्कमित्वा भगवतो पादेसु सिरसा निपतित्वा भगवन्तं एतदवोचुं—",
"pli-tv-kd1:24.4.2":	"“लभेय्याम मयं, भन्ते, भगवतो सन्तिके पब्बज्जं, लभेय्याम उपसम्पदन्”ति। ",
"pli-tv-kd1:24.4.3":	"“एथ भिक्खवो”ति भगवा अवोच—",
"pli-tv-kd1:24.4.4":	"“स्वाक्खातो धम्मो, चरथ ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:24.4.5":	"साव तेसं आयस्मन्तानं उपसम्पदा अहोसि। ",
"pli-tv-kd1:24.5.0":	"१४।१। अभिञ्ञातानंपब्बज्जा ",
"pli-tv-kd1:24.5.1":	"तेन खो पन समयेन अभिञ्ञाता अभिञ्ञाता मागधिका कुलपुत्ता भगवति ब्रह्मचरियं चरन्ति। ",
"pli-tv-kd1:24.5.2":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:24.5.3":	"“अपुत्तकताय पटिपन्नो समणो गोतमो, वेधब्याय पटिपन्नो समणो गोतमो, कुलुपच्छेदाय पटिपन्नो समणो गोतमो, इदानि अनेन जटिलसहस्सं पब्बाजितं, इमानि च अड्ढतेय्यानि परिब्बाजकसतानि सञ्चयानि पब्बाजितानि। ",
"pli-tv-kd1:24.5.4":	"इमे च अभिञ्ञाता अभिञ्ञाता मागधिका कुलपुत्ता समणे गोतमे ब्रह्मचरियं चरन्ती”ति। ",
"pli-tv-kd1:24.5.5":	"अपिस्सु भिक्खू दिस्वा इमाय गाथाय चोदेन्ति—",
"pli-tv-kd1:24.5.6":	"“आगतो खो महासमणो, ",
"pli-tv-kd1:24.5.7":	"मागधानं गिरिब्बजं; ",
"pli-tv-kd1:24.5.8":	"सब्बे सञ्चये नेत्वान, ",
"pli-tv-kd1:24.5.9":	"कंसु दानि नयिस्सती”ति। ",
"pli-tv-kd1:24.6.1":	"अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानं। ",
"pli-tv-kd1:24.6.2":	"अथ खो ते भिक्खू भगवतो एतमत्थं आरोचेसुं …पे… ",
"pli-tv-kd1:24.6.3":	"“न, भिक्खवे, सो सद्दो चिरं भविस्सति, सत्ताहमेव भविस्सति, सत्ताहस्स अच्चयेन अन्तरधायिस्सति। ",
"pli-tv-kd1:24.6.4":	"तेन हि, भिक्खवे, ये तुम्हे इमाय गाथाय चोदेन्ति—",
"pli-tv-kd1:24.6.5":	"‘आगतो खो महासमणो, ",
"pli-tv-kd1:24.6.6":	"मागधानं गिरिब्बजं; ",
"pli-tv-kd1:24.6.7":	"सब्बे सञ्चये नेत्वान, ",
"pli-tv-kd1:24.6.8":	"कंसु दानि नयिस्सती’ति। ",
"pli-tv-kd1:24.6.9":	"ते तुम्हे इमाय गाथाय पटिचोदेथ—",
"pli-tv-kd1:24.6.10":	"‘नयन्ति वे महावीरा, ",
"pli-tv-kd1:24.6.11":	"सद्धम्मेन तथागता; ",
"pli-tv-kd1:24.6.12":	"धम्मेन नयमानानं, ",
"pli-tv-kd1:24.6.13":	"का उसूया विजानतन्’”ति। ",
"pli-tv-kd1:24.7.1":	"तेन खो पन समयेन मनुस्सा भिक्खू दिस्वा इमाय गाथाय चोदेन्ति—",
"pli-tv-kd1:24.7.2":	"“आगतो खो महासमणो, ",
"pli-tv-kd1:24.7.3":	"मागधानं गिरिब्बजं; ",
"pli-tv-kd1:24.7.4":	"सब्बे सञ्चये नेत्वान, ",
"pli-tv-kd1:24.7.5":	"कंसु दानि नयिस्सती”ति। ",
"pli-tv-kd1:24.7.6":	"भिक्खू ते मनुस्से इमाय गाथाय पटिचोदेन्ति—",
"pli-tv-kd1:24.7.7":	"“नयन्ति वे महावीरा, ",
"pli-tv-kd1:24.7.8":	"सद्धम्मेन तथागता; ",
"pli-tv-kd1:24.7.9":	"धम्मेन नयमानानं, ",
"pli-tv-kd1:24.7.10":	"का उसूया विजानतन्”ति। ",
"pli-tv-kd1:24.7.11":	"मनुस्सा धम्मेन किर समणा सक्यपुत्तिया नेन्ति नो अधम्मेनाति सत्ताहमेव सो सद्दो अहोसि, सत्ताहस्स अच्चयेन अन्तरधायि। ",
"pli-tv-kd1:24.7.12":	"सारिपुत्तमोग्गल्लानपब्बज्जाकथा निट्ठिता। ",
"pli-tv-kd1:24.7.13":	"चतुत्थभाणवारो निट्ठितो। ",
"pli-tv-kd1:25.1.0":	"१५। उपज्झायवत्तकथा ",
"pli-tv-kd1:25.1.1":	"तेन खो पन समयेन भिक्खू अनुपज्झायका अनाचरियका अनोवदियमाना अननुसासियमाना दुन्निवत्था दुप्पारुता अनाकप्पसम्पन्ना पिण्डाय चरन्ति; ",
"pli-tv-kd1:25.1.2":	"मनुस्सानं भुञ्जमानानं उपरिभोजनेपि उत्तिट्ठपत्तं उपनामेन्ति, उपरिखादनीयेपि उत्तिट्ठपत्तं उपनामेन्ति, उपरिसायनीयेपि उत्तिट्ठपत्तं उपनामेन्ति, उपरिपानीयेपि उत्तिट्ठपत्तं उपनामेन्ति; ",
"pli-tv-kd1:25.1.3":	"सामं सूपम्पि ओदनम्पि विञ्ञापेत्वा भुञ्जन्ति; ",
"pli-tv-kd1:25.1.4":	"भत्तग्गेपि उच्चासद्दा महासद्दा विहरन्ति। ",
"pli-tv-kd1:25.2.1":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:25.2.2":	"“कथञ्हि नाम समणा सक्यपुत्तिया दुन्निवत्था दुप्पारुता अनाकप्पसम्पन्ना पिण्डाय चरिस्सन्ति; ",
"pli-tv-kd1:25.2.3":	"मनुस्सानं भुञ्जमानानं, उपरिभोजनेपि उत्तिट्ठपत्तं उपनामेस्सन्ति, उपरिखादनीयेपि उत्तिट्ठपत्तं उपनामेस्सन्ति, उपरिसायनीयेपि उत्तिट्ठपत्तं उपनामेस्सन्ति, उपरिपानीयेपि उत्तिट्ठपत्तं उपनामेस्सन्ति; ",
"pli-tv-kd1:25.2.4":	"सामं सूपम्पि ओदनम्पि विञ्ञापेत्वा भुञ्जिस्सन्ति; ",
"pli-tv-kd1:25.2.5":	"भत्तग्गेपि उच्चासद्दा महासद्दा विहरिस्सन्ति सेय्यथापि ब्राह्मणा ब्राह्मणभोजने”ति। ",
"pli-tv-kd1:25.3.1":	"अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानं। ",
"pli-tv-kd1:25.3.2":	"ये ते भिक्खू अप्पिच्छा सन्तुट्ठा लज्जिनो कुक्कुच्चका सिक्खाकामा, ते उज्झायन्ति खिय्यन्ति विपाचेन्ति—",
"pli-tv-kd1:25.3.3":	"“कथञ्हि नाम भिक्खू दुन्निवत्था दुप्पारुता अनाकप्पसम्पन्ना पिण्डाय चरिस्सन्ति; ",
"pli-tv-kd1:25.3.4":	"मनुस्सानं भुञ्जमानानं, उपरिभोजनेपि उत्तिट्ठपत्तं उपनामेस्सन्ति, उपरिखादनीयेपि उत्तिट्ठपत्तं उपनामेस्सन्ति, उपरिसायनीयेपि उत्तिट्ठपत्तं उपनामेस्सन्ति, उपरिपानीयेपि उत्तिट्ठपत्तं उपनामेस्सन्ति; ",
"pli-tv-kd1:25.3.5":	"सामं सूपम्पि ओदनम्पि विञ्ञापेत्वा भुञ्जिस्सन्ति; ",
"pli-tv-kd1:25.3.6":	"भत्तग्गेपि उच्चासद्दा महासद्दा विहरिस्सन्ती”ति। ",
"pli-tv-kd1:25.4.1":	"अथ खो ते भिक्खू …पे… ",
"pli-tv-kd1:25.4.2":	"भगवतो एतमत्थं आरोचेसुं। ",
"pli-tv-kd1:25.4.3":	"अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा भिक्खू पटिपुच्छि—",
"pli-tv-kd1:25.4.4":	"“सच्चं किर, भिक्खवे, भिक्खू दुन्निवत्था दुप्पारुता अनाकप्पसम्पन्ना पिण्डाय चरन्ति, मनुस्सानं भुञ्जमानानं उपरिभोजनेपि उत्तिट्ठपत्तं उपनामेन्ति, उपरिखादनीयेपि उत्तिट्ठपत्तं उपनामेन्ति, उपरिसायनीयेपि उत्तिट्ठपत्तं उपनामेन्ति, उपरिपानीयेपि उत्तिट्ठपत्तं उपनामेन्ति, सामं सूपम्पि ओदनम्पि विञ्ञापेत्वा भुञ्जन्ति, भत्तग्गेपि उच्चासद्दा महासद्दा विहरन्ती”ति? ",
"pli-tv-kd1:25.4.5":	"“सच्चं, भगवा”ति। ",
"pli-tv-kd1:25.5.1":	"विगरहि बुद्धो भगवा—",
"pli-tv-kd1:25.5.2":	"“अननुच्छविकं, भिक्खवे, तेसं मोघपुरिसानं अननुलोमिकं अप्पतिरूपं अस्सामणकं अकप्पियं अकरणीयं। ",
"pli-tv-kd1:25.5.3":	"कथञ्हि नाम ते, भिक्खवे, मोघपुरिसा दुन्निवत्था दुप्पारुता अनाकप्पसम्पन्ना पिण्डाय चरिस्सन्ति, मनुस्सानं भुञ्जमानानं उपरिभोजनेपि उत्तिट्ठपत्तं उपनामेस्सन्ति, उपरिखादनीयेपि उत्तिट्ठपत्तं उपनामेस्सन्ति, उपरिसायनीयेपि उत्तिट्ठपत्तं उपनामेस्सन्ति, उपरिपानीयेपि उत्तिट्ठपत्तं उपनामेस्सन्ति, सामं सूपम्पि ओदनम्पि विञ्ञापेत्वा भुञ्जिस्सन्ति, भत्तग्गेपि उच्चासद्दा महासद्दा विहरिस्सन्ति। ",
"pli-tv-kd1:25.5.4":	"नेतं, भिक्खवे, अप्पसन्नानं वा पसादाय, पसन्नानं वा भिय्योभावाय। ",
"pli-tv-kd1:25.5.5":	"अथ ख्वेतं, भिक्खवे, अप्पसन्नानञ्चेव अप्पसादाय, पसन्नानञ्च एकच्चानं अञ्ञथत्ताया”ति। ",
"pli-tv-kd1:25.6.1":	"अथ खो भगवा ते भिक्खू अनेकपरियायेन विगरहित्वा दुब्भरताय दुप्पोसताय महिच्छताय असन्तुट्ठिताय सङ्गणिकाय कोसज्जस्स अवण्णं भासित्वा अनेकपरियायेन सुभरताय सुपोसताय अप्पिच्छस्स सन्तुट्ठस्स सल्लेखस्स धुतस्स पासादिकस्स अपचयस्स वीरियारम्भस्स वण्णं भासित्वा भिक्खूनं तदनुच्छविकं तदनुलोमिकं धम्मिं कथं कत्वा भिक्खू आमन्तेसि—",
"pli-tv-kd1:25.6.2":	"“अनुजानामि, भिक्खवे, उपज्झायं। ",
"pli-tv-kd1:25.6.3":	"उपज्झायो, भिक्खवे, सद्धिविहारिकम्हि पुत्तचित्तं उपट्ठपेस्सति, सद्धिविहारिको उपज्झायम्हि पितुचित्तं उपट्ठपेस्सति। ",
"pli-tv-kd1:25.6.4":	"एवं ते अञ्ञमञ्ञं सगारवा सप्पतिस्सा सभागवुत्तिनो विहरन्ता इमस्मिं धम्मविनये वुड्ढिं विरुळ्हिं वेपुल्लं आपज्जिस्सन्ति। ",
"pli-tv-kd1:25.7.1":	"एवञ्च पन, भिक्खवे, उपज्झायो गहेतब्बो—",
"pli-tv-kd1:25.7.2":	"एकंसं उत्तरासङ्गं करित्वा पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो—",
"pli-tv-kd1:25.7.3":	"‘उपज्झायो मे, भन्ते, होहि; ",
"pli-tv-kd1:25.7.4":	"उपज्झायो मे, भन्ते, होहि; ",
"pli-tv-kd1:25.7.5":	"उपज्झायो मे, भन्ते, होही’ति। ",
"pli-tv-kd1:25.7.6":	"साहूति वा लहूति वा ओपायिकन्ति वा पतिरूपन्ति वा पासादिकेन सम्पादेहीति वा कायेन विञ्ञापेति, वाचाय विञ्ञापेति, कायेन वाचाय विञ्ञापेति, गहितो होति उपज्झायो; ",
"pli-tv-kd1:25.7.7":	"न कायेन विञ्ञापेति, न वाचाय विञ्ञापेति, न कायेन वाचाय विञ्ञापेति, न गहितो होति उपज्झायो। ",
"pli-tv-kd1:25.8.1":	"सद्धिविहारिकेन, भिक्खवे, उपज्झायम्हि सम्मा वत्तितब्बं। ",
"pli-tv-kd1:25.8.2":	"तत्रायं सम्मावत्तना—",
"pli-tv-kd1:25.8.3.1":	"कालस्सेव वुट्ठाय उपाहना ओमुञ्चित्वा एकंसं उत्तरासङ्गं करित्वा दन्तकट्ठं दातब्बं, मुखोदकं दातब्बं, आसनं पञ्ञपेतब्बं। ",
"pli-tv-kd1:25.8.4":	"सचे यागु होति, भाजनं धोवित्वा यागु उपनामेतब्बा। ",
"pli-tv-kd1:25.8.5":	"यागुं पीतस्स उदकं दत्वा भाजनं पटिग्गहेत्वा नीचं कत्वा साधुकं अप्पटिघंसन्तेन धोवित्वा पटिसामेतब्बं। ",
"pli-tv-kd1:25.8.6":	"उपज्झायम्हि वुट्ठिते आसनं उद्धरितब्बं। ",
"pli-tv-kd1:25.8.7":	"सचे सो देसो उक्लापो होति, सो देसो सम्मज्जितब्बो। ",
"pli-tv-kd1:25.9.1":	"सचे उपज्झायो गामं पविसितुकामो होति, निवासनं दातब्बं, पटिनिवासनं पटिग्गहेतब्बं, कायबन्धनं दातब्बं, सगुणं कत्वा सङ्घाटियो दातब्बा, धोवित्वा पत्तो सोदको दातब्बो। ",
"pli-tv-kd1:25.9.2":	"सचे उपज्झायो पच्छासमणं आकङ्खति, तिमण्डलं पटिच्छादेन्तेन परिमण्डलं निवासेत्वा कायबन्धनं बन्धित्वा सगुणं कत्वा सङ्घाटियो पारुपित्वा गण्ठिकं पटिमुञ्चित्वा धोवित्वा पत्तं गहेत्वा उपज्झायस्स पच्छासमणेन होतब्बं। ",
"pli-tv-kd1:25.10.1":	"नातिदूरे गन्तब्बं, नाच्चासन्ने गन्तब्बं, पत्तपरियापन्नं पटिग्गहेतब्बं। ",
"pli-tv-kd1:25.10.2":	"न उपज्झायस्स भणमानस्स अन्तरन्तरा कथा ओपातेतब्बा। ",
"pli-tv-kd1:25.10.3":	"उपज्झायो आपत्तिसामन्ता भणमानो निवारेतब्बो। ",
"pli-tv-kd1:25.10.4":	"निवत्तन्तेन पठमतरं आगन्त्वा आसनं पञ्ञपेतब्बं, पादोदकं पादपीठं पादकथलिकं उपनिक्खिपितब्बं, पच्चुग्गन्त्वा पत्तचीवरं पटिग्गहेतब्बं, पटिनिवासनं दातब्बं, निवासनं पटिग्गहेतब्बं। ",
"pli-tv-kd1:25.10.5":	"सचे चीवरं सिन्नं होति, मुहुत्तं उण्हे ओतापेतब्बं, न च उण्हे चीवरं निदहितब्बं; ",
"pli-tv-kd1:25.10.6":	"चीवरं सङ्घरितब्बं, चीवरं सङ्घरन्तेन चतुरङ्गुलं कण्णं उस्सारेत्वा चीवरं सङ्घरितब्बं—",
"pli-tv-kd1:25.10.7":	"मा मज्झे भङ्गो अहोसीति। ",
"pli-tv-kd1:25.10.8":	"ओभोगे कायबन्धनं कातब्बं। ",
"pli-tv-kd1:25.10.9":	"सचे पिण्डपातो होति, उपज्झायो च भुञ्जितुकामो होति, उदकं दत्वा पिण्डपातो उपनामेतब्बो। ",
"pli-tv-kd1:25.11.1":	"उपज्झायो पानीयेन पुच्छितब्बो। ",
"pli-tv-kd1:25.11.2":	"भुत्ताविस्स उदकं दत्वा पत्तं पटिग्गहेत्वा नीचं कत्वा साधुकं अप्पटिघंसन्तेन धोवित्वा वोदकं कत्वा मुहुत्तं उण्हे ओतापेतब्बो, न च उण्हे पत्तो निदहितब्बो। ",
"pli-tv-kd1:25.11.3":	"पत्तचीवरं निक्खिपितब्बं। ",
"pli-tv-kd1:25.11.4":	"पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। ",
"pli-tv-kd1:25.11.5":	"न च अनन्तरहिताय भूमिया पत्तो निक्खिपितब्बो। ",
"pli-tv-kd1:25.11.6":	"चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बं। ",
"pli-tv-kd1:25.11.7":	"उपज्झायम्हि वुट्ठिते आसनं उद्धरितब्बं, पादोदकं पादपीठं पादकथलिकं पटिसामेतब्बं। ",
"pli-tv-kd1:25.11.8":	"सचे सो देसो उक्लापो होति, सो देसो सम्मज्जितब्बो। ",
"pli-tv-kd1:25.12.1":	"सचे उपज्झायो नहायितुकामो होति, नहानं पटियादेतब्बं। ",
"pli-tv-kd1:25.12.2":	"सचे सीतेन अत्थो होति, सीतं पटियादेतब्बं। ",
"pli-tv-kd1:25.12.3":	"सचे उण्हेन अत्थो होति, उण्हं पटियादेतब्बं। ",
"pli-tv-kd1:25.12.4":	"सचे उपज्झायो जन्ताघरं पविसितुकामो होति, चुण्णं सन्नेतब्बं, मत्तिका तेमेतब्बा, जन्ताघरपीठं आदाय उपज्झायस्स पिट्ठितो पिट्ठितो गन्त्वा जन्ताघरपीठं दत्वा चीवरं पटिग्गहेत्वा एकमन्तं निक्खिपितब्बं, चुण्णं दातब्बं, मत्तिका दातब्बा। ",
"pli-tv-kd1:25.12.5":	"सचे उस्सहति, जन्ताघरं पविसितब्बं। ",
"pli-tv-kd1:25.12.6":	"जन्ताघरं पविसन्तेन मत्तिकाय मुखं मक्खेत्वा पुरतो च पच्छतो च पटिच्छादेत्वा जन्ताघरं पविसितब्बं। ",
"pli-tv-kd1:25.13.1":	"न थेरे भिक्खू अनुपखज्ज निसीदितब्बं। ",
"pli-tv-kd1:25.13.2":	"न नवा भिक्खू आसनेन पटिबाहितब्बा। ",
"pli-tv-kd1:25.13.3":	"जन्ताघरे उपज्झायस्स परिकम्मं कातब्बं। ",
"pli-tv-kd1:25.13.4":	"जन्ताघरा निक्खमन्तेन जन्ताघरपीठं आदाय पुरतो च पच्छतो च पटिच्छादेत्वा जन्ताघरा निक्खमितब्बं। ",
"pli-tv-kd1:25.13.5":	"उदकेपि उपज्झायस्स परिकम्मं कातब्बं। ",
"pli-tv-kd1:25.13.6":	"नहातेन पठमतरं उत्तरित्वा अत्तनो गत्तं वोदकं कत्वा निवासेत्वा उपज्झायस्स गत्ततो उदकं पमज्जितब्बं, निवासनं दातब्बं, सङ्घाटि दातब्बा, जन्ताघरपीठं आदाय पठमतरं आगन्त्वा आसनं पञ्ञपेतब्बं, पादोदकं पादपीठं पादकथलिकं उपनिक्खिपितब्बं, उपज्झायो पानीयेन पुच्छितब्बो। ",
"pli-tv-kd1:25.14.1":	"सचे उद्दिसापेतुकामो होति, उद्दिसितब्बो। ",
"pli-tv-kd1:25.14.2":	"सचे परिपुच्छितुकामो होति, परिपुच्छितब्बो। ",
"pli-tv-kd1:25.14.3.1":	"यस्मिं विहारे उपज्झायो विहरति, सचे सो विहारो उक्लापो होति, सचे उस्सहति, सोधेतब्बो। ",
"pli-tv-kd1:25.14.4":	"विहारं सोधेन्तेन पठमं पत्तचीवरं नीहरित्वा एकमन्तं निक्खिपितब्बं। ",
"pli-tv-kd1:25.14.5":	"निसीदनपच्चत्थरणं नीहरित्वा एकमन्तं निक्खिपितब्बं। ",
"pli-tv-kd1:25.14.6":	"भिसिबिब्बोहनं नीहरित्वा एकमन्तं निक्खिपितब्बं। ",
"pli-tv-kd1:25.15.1":	"मञ्चो नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बो। ",
"pli-tv-kd1:25.15.2":	"पीठं नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बं। ",
"pli-tv-kd1:25.15.3":	"मञ्चपटिपादका नीहरित्वा एकमन्तं निक्खिपितब्बा। ",
"pli-tv-kd1:25.15.4":	"खेळमल्लको नीहरित्वा एकमन्तं निक्खिपितब्बो। ",
"pli-tv-kd1:25.15.5":	"अपस्सेनफलकं नीहरित्वा एकमन्तं निक्खिपितब्बं। ",
"pli-tv-kd1:25.15.6":	"भूमत्थरणं यथापञ्ञत्तं सल्लक्खेत्वा नीहरित्वा एकमन्तं निक्खिपितब्बं। ",
"pli-tv-kd1:25.15.7":	"सचे विहारे सन्तानकं होति, उल्लोका पठमं ओहारेतब्बं, आलोकसन्धिकण्णभागा पमज्जितब्बा। ",
"pli-tv-kd1:25.15.8":	"सचे गेरुकपरिकम्मकता भित्ति कण्णकिता होति, चोळकं तेमेत्वा पीळेत्वा पमज्जितब्बा। ",
"pli-tv-kd1:25.15.9":	"सचे काळवण्णकता भूमि कण्णकिता होति, चोळकं तेमेत्वा पीळेत्वा पमज्जितब्बा। ",
"pli-tv-kd1:25.15.10":	"सचे अकता होति भूमि, उदकेन परिप्फोसित्वा सम्मज्जितब्बा—",
"pli-tv-kd1:25.15.11":	"मा विहारो रजेन उहञ्ञीति। ",
"pli-tv-kd1:25.15.12":	"सङ्कारं विचिनित्वा एकमन्तं छड्डेतब्बं। ",
"pli-tv-kd1:25.16.1":	"भूमत्थरणं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:25.16.2":	"मञ्चपटिपादका ओतापेत्वा पमज्जित्वा अतिहरित्वा यथाठाने ठपेतब्बा। ",
"pli-tv-kd1:25.16.3":	"मञ्चो ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथापञ्ञत्तं पञ्ञपेतब्बो। ",
"pli-tv-kd1:25.16.4":	"पीठं ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथापञ्ञत्तं पञ्ञपेतब्बं। ",
"pli-tv-kd1:25.16.5":	"भिसिबिब्बोहनं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:25.16.6":	"निसीदनपच्चत्थरणं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:25.16.7":	"खेळमल्लको ओतापेत्वा पमज्जित्वा अतिहरित्वा यथाठाने ठपेतब्बो। ",
"pli-tv-kd1:25.16.8":	"अपस्सेनफलकं ओतापेत्वा पमज्जित्वा अतिहरित्वा यथाठाने ठपेतब्बं। ",
"pli-tv-kd1:25.17.1":	"पत्तचीवरं निक्खिपितब्बं। ",
"pli-tv-kd1:25.17.2":	"पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। ",
"pli-tv-kd1:25.17.3":	"न च अनन्तरहिताय भूमिया पत्तो निक्खिपितब्बो। ",
"pli-tv-kd1:25.17.4":	"चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बं। ",
"pli-tv-kd1:25.18.1":	"सचे पुरत्थिमा सरजा वाता वायन्ति, पुरत्थिमा वातपाना थकेतब्बा। ",
"pli-tv-kd1:25.18.2":	"सचे पच्छिमा सरजा वाता वायन्ति, पच्छिमा वातपाना थकेतब्बा। ",
"pli-tv-kd1:25.18.3":	"सचे उत्तरा सरजा वाता वायन्ति, उत्तरा वातपाना थकेतब्बा। ",
"pli-tv-kd1:25.18.4":	"सचे दक्खिणा सरजा वाता वायन्ति, दक्खिणा वातपाना थकेतब्बा। ",
"pli-tv-kd1:25.18.5":	"सचे सीतकालो होति, दिवा वातपाना विवरितब्बा, रत्तिं थकेतब्बा। ",
"pli-tv-kd1:25.18.6":	"सचे उण्हकालो होति, दिवा वातपाना थकेतब्बा, रत्तिं विवरितब्बा। ",
"pli-tv-kd1:25.19.1":	"सचे परिवेणं उक्लापं होति, परिवेणं सम्मज्जितब्बं। ",
"pli-tv-kd1:25.19.2":	"सचे कोट्ठको उक्लापो होति, कोट्ठको सम्मज्जितब्बो। ",
"pli-tv-kd1:25.19.3":	"सचे उपट्ठानसाला उक्लापा होति, उपट्ठानसाला सम्मज्जितब्बा। ",
"pli-tv-kd1:25.19.4":	"सचे अग्गिसाला उक्लापा होति, अग्गिसाला सम्मज्जितब्बा। ",
"pli-tv-kd1:25.19.5":	"सचे वच्चकुटि उक्लापा होति, वच्चकुटि सम्मज्जितब्बा। ",
"pli-tv-kd1:25.19.6":	"सचे पानीयं न होति, पानीयं उपट्ठापेतब्बं। ",
"pli-tv-kd1:25.19.7":	"सचे परिभोजनीयं न होति, परिभोजनीयं उपट्ठापेतब्बं। ",
"pli-tv-kd1:25.19.8":	"सचे आचमनकुम्भिया उदकं न होति, आचमनकुम्भिया उदकं आसिञ्चितब्बं। ",
"pli-tv-kd1:25.20.1":	"सचे उपज्झायस्स अनभिरति उप्पन्ना होति, सद्धिविहारिकेन वूपकासेतब्बो, वूपकासापेतब्बो, धम्मकथा वास्स कातब्बा। ",
"pli-tv-kd1:25.20.2":	"सचे उपज्झायस्स कुक्कुच्चं उप्पन्नं होति, सद्धिविहारिकेन विनोदेतब्बं, विनोदापेतब्बं, धम्मकथा वास्स कातब्बा। ",
"pli-tv-kd1:25.20.3":	"सचे उपज्झायस्स दिट्ठिगतं उप्पन्नं होति, सद्धिविहारिकेन विवेचेतब्बं, विवेचापेतब्बं, धम्मकथा वास्स कातब्बा। ",
"pli-tv-kd1:25.21.1":	"सचे उपज्झायो गरुधम्मं अज्झापन्नो होति परिवासारहो, सद्धिविहारिकेन उस्सुक्कं कातब्बं—",
"pli-tv-kd1:25.21.2":	"किन्ति नु खो सङ्घो उपज्झायस्स परिवासं ददेय्याति। ",
"pli-tv-kd1:25.21.3":	"सचे उपज्झायो मूलायपटिकस्सनारहो होति, सद्धिविहारिकेन उस्सुक्कं कातब्बं—",
"pli-tv-kd1:25.21.4":	"किन्ति नु खो सङ्घो उपज्झायं मूलाय पटिकस्सेय्याति। ",
"pli-tv-kd1:25.21.5":	"सचे उपज्झायो मानत्तारहो होति, सद्धिविहारिकेन उस्सुक्कं कातब्बं—",
"pli-tv-kd1:25.21.6":	"किन्ति नु खो सङ्घो उपज्झायस्स मानत्तं ददेय्याति। ",
"pli-tv-kd1:25.21.7":	"सचे उपज्झायो अब्भानारहो होति, सद्धिविहारिकेन उस्सुक्कं कातब्बं—",
"pli-tv-kd1:25.21.8":	"किन्ति नु खो सङ्घो उपज्झायं अब्भेय्याति। ",
"pli-tv-kd1:25.22.1":	"सचे सङ्घो उपज्झायस्स कम्मं कत्तुकामो होति तज्जनीयं वा नियस्सं वा पब्बाजनीयं वा पटिसारणीयं वा उक्खेपनीयं वा, सद्धिविहारिकेन उस्सुक्कं कातब्बं—",
"pli-tv-kd1:25.22.2":	"किन्ति नु खो सङ्घो उपज्झायस्स कम्मं न करेय्य लहुकाय वा परिणामेय्याति। ",
"pli-tv-kd1:25.22.3":	"कतं वा पनस्स होति सङ्घेन कम्मं तज्जनीयं वा नियस्सं वा पब्बाजनीयं वा पटिसारणीयं वा उक्खेपनीयं वा, सद्धिविहारिकेन उस्सुक्कं कातब्बं—",
"pli-tv-kd1:25.22.4":	"किन्ति नु खो उपज्झायो सम्मा वत्तेय्य, लोमं पातेय्य, नेत्थारं वत्तेय्य, सङ्घो तं कम्मं पटिप्पस्सम्भेय्याति। ",
"pli-tv-kd1:25.23.1":	"सचे उपज्झायस्स चीवरं धोवितब्बं होति, सद्धिविहारिकेन धोवितब्बं, उस्सुक्कं वा कातब्बं—",
"pli-tv-kd1:25.23.2":	"किन्ति नु खो उपज्झायस्स चीवरं धोवियेथाति। ",
"pli-tv-kd1:25.23.3":	"सचे उपज्झायस्स चीवरं कातब्बं होति, सद्धिविहारिकेन कातब्बं, उस्सुक्कं वा कातब्बं—",
"pli-tv-kd1:25.23.4":	"किन्ति नु खो उपज्झायस्स चीवरं करियेथाति। ",
"pli-tv-kd1:25.23.5":	"सचे उपज्झायस्स रजनं पचितब्बं होति, सद्धिविहारिकेन पचितब्बं, उस्सुक्कं वा कातब्बं—",
"pli-tv-kd1:25.23.6":	"किन्ति नु खो उपज्झायस्स रजनं पचियेथाति। ",
"pli-tv-kd1:25.23.7":	"सचे उपज्झायस्स चीवरं रजितब्बं होति, सद्धिविहारिकेन रजितब्बं, उस्सुक्कं वा कातब्बं—",
"pli-tv-kd1:25.23.8":	"किन्ति नु खो उपज्झायस्स चीवरं रजियेथाति। ",
"pli-tv-kd1:25.23.9":	"चीवरं रजन्तेन साधुकं सम्परिवत्तकं सम्परिवत्तकं रजितब्बं, न च अच्छिन्ने थेवे पक्कमितब्बं। ",
"pli-tv-kd1:25.24.1":	"न उपज्झायं अनापुच्छा एकच्चस्स पत्तो दातब्बो, न एकच्चस्स पत्तो पटिग्गहेतब्बो; ",
"pli-tv-kd1:25.24.2":	"न एकच्चस्स चीवरं दातब्बं, न एकच्चस्स चीवरं पटिग्गहेतब्बं; ",
"pli-tv-kd1:25.24.3":	"न एकच्चस्स परिक्खारो दातब्बो, न एकच्चस्स परिक्खारो पटिग्गहेतब्बो; ",
"pli-tv-kd1:25.24.4":	"न एकच्चस्स केसा छेदेतब्बा, न एकच्चेन केसा छेदापेतब्बा; ",
"pli-tv-kd1:25.24.5":	"न एकच्चस्स परिकम्मं कातब्बं, न एकच्चेन परिकम्मं कारापेतब्बं; ",
"pli-tv-kd1:25.24.6":	"न एकच्चस्स वेय्यावच्चो कातब्बो, न एकच्चेन वेय्यावच्चो कारापेतब्बो; ",
"pli-tv-kd1:25.24.7":	"न एकच्चस्स पच्छासमणेन होतब्बं, न एकच्चो पच्छासमणो आदातब्बो; ",
"pli-tv-kd1:25.24.8":	"न एकच्चस्स पिण्डपातो नीहरितब्बो, न एकच्चेन पिण्डपातो नीहरापेतब्बो; ",
"pli-tv-kd1:25.24.9":	"न उपज्झायं अनापुच्छा गामो पविसितब्बो; ",
"pli-tv-kd1:25.24.10":	"न सुसानं गन्तब्बं; ",
"pli-tv-kd1:25.24.11":	"न दिसा पक्कमितब्बा। ",
"pli-tv-kd1:25.24.12":	"सचे उपज्झायो गिलानो होति, यावजीवं उपट्ठातब्बो; ",
"pli-tv-kd1:25.24.13":	"वुट्ठानमस्स आगमेतब्बन्”ति। ",
"pli-tv-kd1:25.24.14":	"उपज्झायवत्तं निट्ठितं। ",
"pli-tv-kd1:26.1.0":	"१६। सद्धिविहारिकवत्तकथा ",
"pli-tv-kd1:26.1.1":	"“उपज्झायेन, भिक्खवे, सद्धिविहारिकम्हि सम्मा वत्तितब्बं। ",
"pli-tv-kd1:26.1.2":	"तत्रायं सम्मावत्तना—",
"pli-tv-kd1:26.1.3":	"उपज्झायेन, भिक्खवे, सद्धिविहारिको सङ्गहेतब्बो अनुग्गहेतब्बो उद्देसेन परिपुच्छाय ओवादेन अनुसासनिया। ",
"pli-tv-kd1:26.1.4":	"सचे उपज्झायस्स पत्तो होति, सद्धिविहारिकस्स पत्तो न होति, उपज्झायेन सद्धिविहारिकस्स पत्तो दातब्बो, उस्सुक्कं वा कातब्बं—",
"pli-tv-kd1:26.1.5":	"किन्ति नु खो सद्धिविहारिकस्स पत्तो उप्पज्जियेथाति। ",
"pli-tv-kd1:26.1.6":	"सचे उपज्झायस्स चीवरं होति, सद्धिविहारिकस्स चीवरं न होति, उपज्झायेन सद्धिविहारिकस्स चीवरं दातब्बं, उस्सुक्कं वा कातब्बं—",
"pli-tv-kd1:26.1.7":	"किन्ति नु खो सद्धिविहारिकस्स चीवरं उप्पज्जियेथाति। ",
"pli-tv-kd1:26.1.8":	"सचे उपज्झायस्स परिक्खारो होति, सद्धिविहारिकस्स परिक्खारो न होति, उपज्झायेन सद्धिविहारिकस्स परिक्खारो दातब्बो, उस्सुक्कं वा कातब्बं—",
"pli-tv-kd1:26.1.9":	"किन्ति नु खो सद्धिविहारिकस्स परिक्खारो उप्पज्जियेथाति। ",
"pli-tv-kd1:26.2.1":	"सचे सद्धिविहारिको गिलानो होति, कालस्सेव उट्ठाय दन्तकट्ठं दातब्बं, मुखोदकं दातब्बं, आसनं पञ्ञपेतब्बं। ",
"pli-tv-kd1:26.2.2":	"सचे यागु होति, भाजनं धोवित्वा यागु उपनामेतब्बा। ",
"pli-tv-kd1:26.2.3":	"यागुं पीतस्स उदकं दत्वा भाजनं पटिग्गहेत्वा नीचं कत्वा साधुकं अप्पटिघंसन्तेन धोवित्वा पटिसामेतब्बं। ",
"pli-tv-kd1:26.2.4":	"सद्धिविहारिकम्हि वुट्ठिते आसनं उद्धरितब्बं। ",
"pli-tv-kd1:26.2.5":	"सचे सो देसो उक्लापो होति, सो देसो सम्मज्जितब्बो। ",
"pli-tv-kd1:26.3.1":	"सचे सद्धिविहारिको गामं पविसितुकामो होति, निवासनं दातब्बं, पटिनिवासनं पटिग्गहेतब्बं, कायबन्धनं दातब्बं, सगुणं कत्वा सङ्घाटियो दातब्बा, धोवित्वा पत्तो सोदको दातब्बो। ",
"pli-tv-kd1:26.3.2":	"एत्तावता निवत्तिस्सतीति आसनं पञ्ञपेतब्बं, पादोदकं पादपीठं पादकथलिकं उपनिक्खिपितब्बं, पच्चुग्गन्त्वा पत्तचीवरं पटिग्गहेतब्बं, पटिनिवासनं दातब्बं, निवासनं पटिग्गहेतब्बं। ",
"pli-tv-kd1:26.3.3":	"सचे चीवरं सिन्नं होति, मुहुत्तं उण्हे ओतापेतब्बं, न च उण्हे चीवरं निदहितब्बं; ",
"pli-tv-kd1:26.3.4":	"चीवरं सङ्घरितब्बं, चीवरं सङ्घरन्तेन चतुरङ्गुलं कण्णं उस्सारेत्वा चीवरं सङ्घरितब्बं—",
"pli-tv-kd1:26.3.5":	"मा मज्झे भङ्गो अहोसीति। ",
"pli-tv-kd1:26.3.6":	"ओभोगे कायबन्धनं कातब्बं। ",
"pli-tv-kd1:26.3.7":	"सचे पिण्डपातो होति, सद्धिविहारिको च भुञ्जितुकामो होति, उदकं दत्वा पिण्डपातो उपनामेतब्बो। ",
"pli-tv-kd1:26.4.1":	"सद्धिविहारिको पानीयेन पुच्छितब्बो। ",
"pli-tv-kd1:26.4.2":	"भुत्ताविस्स उदकं दत्वा पत्तं पटिग्गहेत्वा नीचं कत्वा साधुकं अप्पटिघंसन्तेन धोवित्वा वोदकं कत्वा मुहुत्तं उण्हे ओतापेतब्बो, न च उण्हे पत्तो निदहितब्बो। ",
"pli-tv-kd1:26.4.3":	"पत्तचीवरं निक्खिपितब्बं। ",
"pli-tv-kd1:26.4.4":	"पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। ",
"pli-tv-kd1:26.4.5":	"न च अनन्तरहिताय भूमिया पत्तो निक्खिपितब्बो। ",
"pli-tv-kd1:26.4.6":	"चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बं। ",
"pli-tv-kd1:26.4.7":	"सद्धिविहारिकम्हि वुट्ठिते आसनं उद्धरितब्बं, पादोदकं पादपीठं पादकथलिकं पटिसामेतब्बं। ",
"pli-tv-kd1:26.4.8":	"सचे सो देसो उक्लापो होति, सो देसो सम्मज्जितब्बो। ",
"pli-tv-kd1:26.5.1":	"सचे सद्धिविहारिको नहायितुकामो होति, नहानं पटियादेतब्बं। ",
"pli-tv-kd1:26.5.2":	"सचे सीतेन अत्थो होति, सीतं पटियादेतब्बं। ",
"pli-tv-kd1:26.5.3":	"सचे उण्हेन अत्थो होति, उण्हं पटियादेतब्बं। ",
"pli-tv-kd1:26.5.4":	"सचे सद्धिविहारिको जन्ताघरं पविसितुकामो होति, चुण्णं सन्नेतब्बं, मत्तिका तेमेतब्बा, जन्ताघरपीठं आदाय गन्त्वा जन्ताघरपीठं दत्वा चीवरं पटिग्गहेत्वा एकमन्तं निक्खिपितब्बं, चुण्णं दातब्बं, मत्तिका दातब्बा। ",
"pli-tv-kd1:26.5.5":	"सचे उस्सहति, जन्ताघरं पविसितब्बं। ",
"pli-tv-kd1:26.5.6":	"जन्ताघरं पविसन्तेन मत्तिकाय मुखं मक्खेत्वा पुरतो च पच्छतो च पटिच्छादेत्वा जन्ताघरं पविसितब्बं। ",
"pli-tv-kd1:26.6.1":	"न थेरे भिक्खू अनुपखज्ज निसीदितब्बं। ",
"pli-tv-kd1:26.6.2":	"न नवा भिक्खू आसनेन पटिबाहितब्बा। ",
"pli-tv-kd1:26.6.3":	"जन्ताघरे सद्धिविहारिकस्स परिकम्मं कातब्बं। ",
"pli-tv-kd1:26.6.4":	"जन्ताघरा निक्खमन्तेन जन्ताघरपीठं आदाय पुरतो च पच्छतो च पटिच्छादेत्वा जन्ताघरा निक्खमितब्बं। ",
"pli-tv-kd1:26.6.5":	"उदकेपि सद्धिविहारिकस्स परिकम्मं कातब्बं। ",
"pli-tv-kd1:26.6.6":	"नहातेन पठमतरं उत्तरित्वा अत्तनो गत्तं वोदकं कत्वा निवासेत्वा सद्धिविहारिकस्स गत्ततो उदकं पमज्जितब्बं, निवासनं दातब्बं, सङ्घाटि दातब्बा। ",
"pli-tv-kd1:26.6.7":	"जन्ताघरपीठं आदाय पठमतरं आगन्त्वा आसनं पञ्ञपेतब्बं, पादोदकं पादपीठं पादकथलिकं उपनिक्खिपितब्बं। ",
"pli-tv-kd1:26.6.8":	"सद्धिविहारिको पानीयेन पुच्छितब्बो। ",
"pli-tv-kd1:26.7.1":	"यस्मिं विहारे सद्धिविहारिको विहरति, सचे सो विहारो उक्लापो होति, सचे उस्सहति, सोधेतब्बो। ",
"pli-tv-kd1:26.7.2":	"विहारं सोधेन्तेन पठमं पत्तचीवरं नीहरित्वा एकमन्तं निक्खिपितब्बं; ",
"pli-tv-kd1:26.7.3":	"निसीदनपच्चत्थरणं नीहरित्वा एकमन्तं निक्खिपितब्बं; ",
"pli-tv-kd1:26.7.4":	"भिसिबिब्बोहनं नीहरित्वा एकमन्तं निक्खिपितब्बं; ",
"pli-tv-kd1:26.7.5":	"मञ्चो नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बो; ",
"pli-tv-kd1:26.7.6":	"पीठं नीचं कत्वा साधुकं अप्पटिघंसन्तेन असङ्घट्टेन्तेन कवाटपिट्ठं नीहरित्वा एकमन्तं निक्खिपितब्बं; ",
"pli-tv-kd1:26.7.7":	"मञ्चपटिपादका नीहरित्वा एकमन्तं निक्खिपितब्बा; ",
"pli-tv-kd1:26.7.8":	"खेळमल्लको नीहरित्वा एकमन्तं निक्खिपितब्बो; ",
"pli-tv-kd1:26.7.9":	"अपस्सेनफलकं नीहरित्वा एकमन्तं निक्खिपितब्बं; ",
"pli-tv-kd1:26.7.10":	"भूमत्थरणं यथापञ्ञत्तं सल्लक्खेत्वा नीहरित्वा एकमन्तं निक्खिपितब्बं। ",
"pli-tv-kd1:26.7.11":	"सचे विहारे सन्तानकं होति, उल्लोका पठमं ओहारेतब्बं, आलोकसन्धिकण्णभागा पमज्जितब्बा। ",
"pli-tv-kd1:26.7.12":	"सचे गेरुकपरिकम्मकता भित्ति कण्णकिता होति, चोळकं तेमेत्वा पीळेत्वा पमज्जितब्बा। ",
"pli-tv-kd1:26.7.13":	"सचे काळवण्णकता भूमि कण्णकिता होति, चोळकं तेमेत्वा पीळेत्वा पमज्जितब्बा। ",
"pli-tv-kd1:26.7.14":	"सचे अकता होति भूमि, उदकेन परिप्फोसित्वा सम्मज्जितब्बा—",
"pli-tv-kd1:26.7.15":	"मा विहारो रजेन उहञ्ञीति। ",
"pli-tv-kd1:26.7.16":	"सङ्कारं विचिनित्वा एकमन्तं छड्डेतब्बं। ",
"pli-tv-kd1:26.7.17":	"भूमत्थरणं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:26.7.18":	"मञ्चपटिपादका ओतापेत्वा पमज्जित्वा अतिहरित्वा यथाठाने ठपेतब्बा। ",
"pli-tv-kd1:26.7.19":	"मञ्चो ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथापञ्ञत्तं पञ्ञपेतब्बो। ",
"pli-tv-kd1:26.7.20":	"पीठं ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथापञ्ञत्तं पञ्ञपेतब्बं। ",
"pli-tv-kd1:26.7.21":	"भिसिबिब्बोहनं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:26.7.22":	"निसीदनपच्चत्थरणं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:26.7.23":	"खेळमल्लको ओतापेत्वा पमज्जित्वा अतिहरित्वा यथाठाने ठपेतब्बो। ",
"pli-tv-kd1:26.7.24":	"अपस्सेनफलकं ओतापेत्वा पमज्जित्वा अतिहरित्वा यथाठाने ठपेतब्बं। ",
"pli-tv-kd1:26.7.25":	"पत्तचीवरं निक्खिपितब्बं। ",
"pli-tv-kd1:26.7.26":	"पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। ",
"pli-tv-kd1:26.7.27":	"न च अनन्तरहिताय भूमिया पत्तो निक्खिपितब्बो। ",
"pli-tv-kd1:26.7.28":	"चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बं। ",
"pli-tv-kd1:26.7.29":	"सचे पुरत्थिमा सरजा वाता वायन्ति, पुरत्थिमा वातपाना थकेतब्बा। ",
"pli-tv-kd1:26.7.30":	"सचे पच्छिमा सरजा वाता वायन्ति, पच्छिमा वातपाना थकेतब्बा। ",
"pli-tv-kd1:26.7.31":	"सचे उत्तरा सरजा वाता वायन्ति, उत्तरा वातपाना थकेतब्बा। ",
"pli-tv-kd1:26.7.32":	"सचे दक्खिणा सरजा वाता वायन्ति, दक्खिणा वातपाना थकेतब्बा। ",
"pli-tv-kd1:26.7.33":	"सचे सीतकालो होति, दिवा वातपाना विवरितब्बा, रत्तिं थकेतब्बा। ",
"pli-tv-kd1:26.7.34":	"सचे उण्हकालो होति, दिवा वातपाना थकेतब्बा, रत्तिं विवरितब्बा। ",
"pli-tv-kd1:26.7.35":	"सचे परिवेणं उक्लापं होति, परिवेणं सम्मज्जितब्बं। ",
"pli-tv-kd1:26.7.36":	"सचे कोट्ठको उक्लापो होति, कोट्ठको सम्मज्जितब्बो। ",
"pli-tv-kd1:26.7.37":	"सचे उपट्ठानसाला उक्लापा होति, उपट्ठानसाला सम्मज्जितब्बा। ",
"pli-tv-kd1:26.7.38":	"सचे अग्गिसाला उक्लापा होति, अग्गिसाला सम्मज्जितब्बा। ",
"pli-tv-kd1:26.7.39":	"सचे वच्चकुटि उक्लापा होति, वच्चकुटि सम्मज्जितब्बा। ",
"pli-tv-kd1:26.7.40":	"सचे पानीयं न होति, पानीयं उपट्ठापेतब्बं। ",
"pli-tv-kd1:26.7.41":	"सचे परिभोजनीयं न होति, परिभोजनीयं उपट्ठापेतब्बं। ",
"pli-tv-kd1:26.7.42":	"सचे आचमनकुम्भिया उदकं न होति, आचमनकुम्भिया उदकं आसिञ्चितब्बं। ",
"pli-tv-kd1:26.8.1":	"सचे सद्धिविहारिकस्स अनभिरति उप्पन्ना होति, उपज्झायेन वूपकासेतब्बो, वूपकासापेतब्बो, धम्मकथा वास्स कातब्बा। ",
"pli-tv-kd1:26.8.2":	"सचे सद्धिविहारिकस्स कुक्कुच्चं उप्पन्नं होति, उपज्झायेन विनोदेतब्बं, विनोदापेतब्बं, धम्मकथा वास्स कातब्बा। ",
"pli-tv-kd1:26.8.3":	"सचे सद्धिविहारिकस्स दिट्ठिगतं उप्पन्नं होति, उपज्झायेन विवेचेतब्बं, विवेचापेतब्बं, धम्मकथा वास्स कातब्बा। ",
"pli-tv-kd1:26.9.1":	"सचे सद्धिविहारिको गरुधम्मं अज्झापन्नो होति परिवासारहो, उपज्झायेन उस्सुक्कं कातब्बं—",
"pli-tv-kd1:26.9.2":	"किन्ति नु खो सङ्घो सद्धिविहारिकस्स परिवासं ददेय्याति। ",
"pli-tv-kd1:26.9.3":	"सचे सद्धिविहारिको मूलायपटिकस्सनारहो होति, उपज्झायेन उस्सुक्कं कातब्बं—",
"pli-tv-kd1:26.9.4":	"किन्ति नु खो सङ्घो सद्धिविहारिकं मूलाय पटिकस्सेय्याति। ",
"pli-tv-kd1:26.9.5":	"सचे सद्धिविहारिको मानत्तारहो होति, उपज्झायेन उस्सुक्कं कातब्बं—",
"pli-tv-kd1:26.9.6":	"किन्ति नु खो सङ्घो सद्धिविहारिकस्स मानत्तं ददेय्याति। ",
"pli-tv-kd1:26.9.7":	"सचे सद्धिविहारिको अब्भानारहो होति, उपज्झायेन उस्सुक्कं कातब्बं—",
"pli-tv-kd1:26.9.8":	"किन्ति नु खो सङ्घो सद्धिविहारिकं अब्भेय्याति। ",
"pli-tv-kd1:26.10.1":	"सचे सङ्घो सद्धिविहारिकस्स कम्मं कत्तुकामो होति, तज्जनीयं वा नियस्सं वा पब्बाजनीयं वा पटिसारणीयं वा उक्खेपनीयं वा, उपज्झायेन उस्सुक्कं कातब्बं—",
"pli-tv-kd1:26.10.2":	"किन्ति नु खो सङ्घो सद्धिविहारिकस्स कम्मं न करेय्य, लहुकाय वा परिणामेय्याति। ",
"pli-tv-kd1:26.10.3":	"कतं वा पनस्स होति सङ्घेन कम्मं, तज्जनीयं वा नियस्सं वा पब्बाजनीयं वा पटिसारणीयं वा उक्खेपनीयं वा, उपज्झायेन उस्सुक्कं कातब्बं—",
"pli-tv-kd1:26.10.4":	"किन्ति नु खो सद्धिविहारिको सम्मा वत्तेय्य, लोमं पातेय्य, नेत्थारं वत्तेय्य, सङ्घो तं कम्मं पटिप्पस्सम्भेय्याति। ",
"pli-tv-kd1:26.11.1":	"सचे सद्धिविहारिकस्स चीवरं धोवितब्बं होति, उपज्झायेन आचिक्खितब्बं एवं धोवेय्यासीति, उस्सुक्कं वा कातब्बं—",
"pli-tv-kd1:26.11.2":	"किन्ति नु खो सद्धिविहारिकस्स चीवरं धोवियेथाति। ",
"pli-tv-kd1:26.11.3":	"सचे सद्धिविहारिकस्स चीवरं कातब्बं होति, उपज्झायेन आचिक्खितब्बं एवं करेय्यासीति, उस्सुक्कं वा कातब्बं—",
"pli-tv-kd1:26.11.4":	"किन्ति नु खो सद्धिविहारिकस्स चीवरं करियेथाति। ",
"pli-tv-kd1:26.11.5":	"सचे सद्धिविहारिकस्स रजनं पचितब्बं होति, उपज्झायेन आचिक्खितब्बं एवं पचेय्यासीति, उस्सुक्कं वा कातब्बं—",
"pli-tv-kd1:26.11.6":	"किन्ति नु खो सद्धिविहारिकस्स रजनं पचियेथाति। ",
"pli-tv-kd1:26.11.7":	"सचे सद्धिविहारिकस्स चीवरं रजितब्बं होति, उपज्झायेन आचिक्खितब्बं, एवं रजेय्यासीति, उस्सुक्कं वा कातब्बं—",
"pli-tv-kd1:26.11.8":	"किन्ति नु खो सद्धिविहारिकस्स चीवरं रजियेथाति। ",
"pli-tv-kd1:26.11.9":	"चीवरं रजन्तेन साधुकं सम्परिवत्तकं सम्परिवत्तकं रजितब्बं। ",
"pli-tv-kd1:26.11.10":	"न च अच्छिन्ने थेवे पक्कमितब्बं। ",
"pli-tv-kd1:26.11.11":	"सचे सद्धिविहारिको गिलानो होति, यावजीवं उपट्ठातब्बो, वुट्ठानमस्स आगमेतब्बन्”ति। ",
"pli-tv-kd1:26.11.12":	"सद्धिविहारिकवत्तं निट्ठितं। ",
"pli-tv-kd1:27.1.0":	"१७। पणामितकथा ",
"pli-tv-kd1:27.1.1":	"तेन खो पन समयेन सद्धिविहारिका उपज्झायेसु न सम्मा वत्तन्ति। ",
"pli-tv-kd1:27.1.2":	"ये ते भिक्खू अप्पिच्छा …पे… ते उज्झायन्ति खिय्यन्ति विपाचेन्ति—",
"pli-tv-kd1:27.1.3":	"“कथञ्हि नाम सद्धिविहारिका उपज्झायेसु न सम्मा वत्तिस्सन्ती”ति। ",
"pli-tv-kd1:27.1.4":	"अथ खो ते भिक्खू भगवतो एतमत्थं आरोचेसुं …पे… ",
"pli-tv-kd1:27.1.5":	"“सच्चं किर, भिक्खवे, सद्धिविहारिका उपज्झायेसु न सम्मा वत्तन्ती”ति? ",
"pli-tv-kd1:27.1.6":	"“सच्चं, भगवा”ति। ",
"pli-tv-kd1:27.1.7":	"विगरहि बुद्धो भगवा …पे… ",
"pli-tv-kd1:27.1.8":	"कथञ्हि नाम, भिक्खवे, सद्धिविहारिका उपज्झायेसु न सम्मा वत्तिस्सन्तीति …पे… ",
"pli-tv-kd1:27.1.9":	"विगरहित्वा …पे… ",
"pli-tv-kd1:27.1.10":	"धम्मिं कथं कत्वा भिक्खू आमन्तेसि—",
"pli-tv-kd1:27.1.11":	"“न, भिक्खवे, सद्धिविहारिकेन उपज्झायम्हि न सम्मा वत्तितब्बं। ",
"pli-tv-kd1:27.1.12":	"यो न सम्मा वत्तेय्य, आपत्ति दुक्कटस्सा”ति। ",
"pli-tv-kd1:27.2.1":	"नेव सम्मा वत्तन्ति। ",
"pli-tv-kd1:27.2.2":	"भगवतो एतमत्थं आरोचेसुं। ",
"pli-tv-kd1:27.2.3":	"“अनुजानामि, भिक्खवे, असम्मावत्तन्तं पणामेतुं। ",
"pli-tv-kd1:27.2.4":	"एवञ्च पन, भिक्खवे, पणामेतब्बो—",
"pli-tv-kd1:27.2.5":	"‘पणामेमि तन्’ति वा, ‘मायिध पटिक्कमी’ति वा, ‘नीहर ते पत्तचीवरन्’ति वा, ‘नाहं तया उपट्ठातब्बो’ति वा, कायेन विञ्ञापेति, वाचाय विञ्ञापेति, कायेन वाचाय विञ्ञापेति, पणामितो होति सद्धिविहारिको; ",
"pli-tv-kd1:27.2.6":	"न कायेन विञ्ञापेति, न वाचाय विञ्ञापेति, न कायेन वाचाय विञ्ञापेति, न पणामितो होति सद्धिविहारिको”ति। ",
"pli-tv-kd1:27.3.1":	"तेन खो पन समयेन सद्धिविहारिका पणामिता न खमापेन्ति। ",
"pli-tv-kd1:27.3.2":	"भगवतो एतमत्थं आरोचेसुं। ",
"pli-tv-kd1:27.3.3":	"“अनुजानामि, भिक्खवे, खमापेतुन्”ति। ",
"pli-tv-kd1:27.3.4":	"नेव खमापेन्ति। ",
"pli-tv-kd1:27.3.5":	"भगवतो एतमत्थं आरोचेसुं। ",
"pli-tv-kd1:27.3.6":	"“न, भिक्खवे, पणामितेन न खमापेतब्बो। ",
"pli-tv-kd1:27.3.7":	"यो न खमापेय्य, आपत्ति दुक्कटस्सा”ति। ",
"pli-tv-kd1:27.4.1":	"तेन खो पन समयेन उपज्झाया खमापियमाना न खमन्ति। ",
"pli-tv-kd1:27.4.2":	"भगवतो एतमत्थं आरोचेसुं। ",
"pli-tv-kd1:27.4.3":	"“अनुजानामि, भिक्खवे, खमितुन्”ति। ",
"pli-tv-kd1:27.4.4":	"नेव खमन्ति। ",
"pli-tv-kd1:27.4.5":	"सद्धिविहारिका पक्कमन्तिपि विब्भमन्तिपि तित्थियेसुपि सङ्कमन्ति। ",
"pli-tv-kd1:27.4.6":	"भगवतो एतमत्थं आरोचेसुं। ",
"pli-tv-kd1:27.4.7":	"न, भिक्खवे, खमापियमानेन न खमितब्बं। ",
"pli-tv-kd1:27.4.8":	"यो न खमेय्य, आपत्ति दुक्कटस्सा”ति। ",
"pli-tv-kd1:27.5.1":	"तेन खो पन समयेन उपज्झाया सम्मावत्तन्तं पणामेन्ति, असम्मावत्तन्तं न पणामेन्ति। ",
"pli-tv-kd1:27.5.2":	"भगवतो एतमत्थं आरोचेसुं। ",
"pli-tv-kd1:27.5.3":	"“न, भिक्खवे, सम्मावत्तन्तो पणामेतब्बो। ",
"pli-tv-kd1:27.5.4":	"यो पणामेय्य, आपत्ति दुक्कटस्स। ",
"pli-tv-kd1:27.5.5":	"न च, भिक्खवे, असम्मावत्तन्तो न पणामेतब्बो। ",
"pli-tv-kd1:27.5.6":	"यो न पणामेय्य, आपत्ति दुक्कटस्साति। ",
"pli-tv-kd1:27.6.1":	"पञ्चहि, भिक्खवे, अङ्गेहि समन्नागतो सद्धिविहारिको पणामेतब्बो। ",
"pli-tv-kd1:27.6.2":	"उपज्झायम्हि नाधिमत्तं पेमं होति, नाधिमत्तो पसादो होति, नाधिमत्ता हिरी होति, नाधिमत्तो गारवो होति, नाधिमत्ता भावना होति—",
"pli-tv-kd1:27.6.3":	"इमेहि खो, भिक्खवे, पञ्चहङ्गेहि समन्नागतो सद्धिविहारिको पणामेतब्बो। ",
"pli-tv-kd1:27.6.4":	"पञ्चहि, भिक्खवे, अङ्गेहि समन्नागतो सद्धिविहारिको न पणामेतब्बो। ",
"pli-tv-kd1:27.6.5":	"उपज्झायम्हि अधिमत्तं पेमं होति, अधिमत्तो पसादो होति, अधिमत्ता हिरी होति, अधिमत्तो गारवो होति, अधिमत्ता भावना होति—",
"pli-tv-kd1:27.6.6":	"इमेहि खो, भिक्खवे, पञ्चहङ्गेहि समन्नागतो सद्धिविहारिको न पणामेतब्बो। ",
"pli-tv-kd1:27.7.1":	"पञ्चहि, भिक्खवे, अङ्गेहि समन्नागतो सद्धिविहारिको अलं पणामेतुं। ",
"pli-tv-kd1:27.7.2":	"उपज्झायम्हि नाधिमत्तं पेमं होति, नाधिमत्तो पसादो होति, नाधिमत्ता हिरी होति, नाधिमत्तो गारवो होति, नाधिमत्ता भावना होति—",
"pli-tv-kd1:27.7.3":	"इमेहि खो, भिक्खवे, पञ्चहङ्गेहि समन्नागतो सद्धिविहारिको अलं पणामेतुं। ",
"pli-tv-kd1:27.7.4":	"पञ्चहि, भिक्खवे, अङ्गेहि समन्नागतो सद्धिविहारिको नालं पणामेतुं। ",
"pli-tv-kd1:27.7.5":	"उपज्झायम्हि अधिमत्तं पेमं होति, अधिमत्तो पसादो होति, अधिमत्ता हिरी होति, अधिमत्तो गारवो होति, अधिमत्ता भावना होति—",
"pli-tv-kd1:27.7.6":	"इमेहि खो, भिक्खवे, पञ्चहङ्गेहि समन्नागतो सद्धिविहारिको नालं पणामेतुं। ",
"pli-tv-kd1:27.8.1":	"पञ्चहि, भिक्खवे, अङ्गेहि समन्नागतं सद्धिविहारिकं अप्पणामेन्तो उपज्झायो सातिसारो होति, पणामेन्तो अनतिसारो होति। ",
"pli-tv-kd1:27.8.2":	"उपज्झायम्हि नाधिमत्तं पेमं होति, नाधिमत्तो पसादो होति, नाधिमत्ता हिरी होति, नाधिमत्तो गारवो होति, नाधिमत्ता भावना होति—",
"pli-tv-kd1:27.8.3":	"इमेहि खो, भिक्खवे, पञ्चहङ्गेहि समन्नागतं सद्धिविहारिकं अप्पणामेन्तो उपज्झायो सातिसारो होति, पणामेन्तो अनतिसारो होति। ",
"pli-tv-kd1:27.8.4":	"पञ्चहि, भिक्खवे, अङ्गेहि समन्नागतं सद्धिविहारिकं पणामेन्तो उपज्झायो सातिसारो होति, अप्पणामेन्तो अनतिसारो होति। ",
"pli-tv-kd1:27.8.5":	"उपज्झायम्हि अधिमत्तं पेमं होति, अधिमत्तो पसादो होति, अधिमत्ता हिरी होति, अधिमत्तो गारवो होति, अधिमत्ता भावना होति—",
"pli-tv-kd1:27.8.6":	"इमेहि खो, भिक्खवे, पञ्चहङ्गेहि समन्नागतं सद्धिविहारिकं पणामेन्तो उपज्झायो सातिसारो होति, अप्पणामेन्तो अनतिसारो होती”ति। ",
"pli-tv-kd1:28.1.1":	"तेन खो पन समयेन अञ्ञतरो ब्राह्मणो भिक्खू उपसङ्कमित्वा पब्बज्जं याचि। ",
"pli-tv-kd1:28.1.2":	"तं भिक्खू न इच्छिंसु पब्बाजेतुं। ",
"pli-tv-kd1:28.1.3":	"सो भिक्खूसु पब्बज्जं अलभमानो किसो अहोसि लूखो दुब्बण्णो उप्पण्डुप्पण्डुकजातो धमनिसन्थतगत्तो। ",
"pli-tv-kd1:28.1.4":	"अद्दसा खो भगवा तं ब्राह्मणं किसं लूखं दुब्बण्णं उप्पण्डुप्पण्डुकजातं धमनिसन्थतगत्तं, दिस्वान भिक्खू आमन्तेसि—",
"pli-tv-kd1:28.1.5":	"“किं नु खो सो, भिक्खवे, ब्राह्मणो किसो लूखो दुब्बण्णो उप्पण्डुप्पण्डुकजातो धमनिसन्थतगत्तो”ति? ",
"pli-tv-kd1:28.1.6":	"“एसो, भन्ते, ब्राह्मणो भिक्खू उपसङ्कमित्वा पब्बज्जं याचि। ",
"pli-tv-kd1:28.1.7":	"तं भिक्खू न इच्छिंसु पब्बाजेतुं। ",
"pli-tv-kd1:28.1.8":	"सो भिक्खूसु पब्बज्जं अलभमानो किसो लूखो दुब्बण्णो उप्पण्डुप्पण्डुकजातो धमनिसन्थतगत्तो”ति। ",
"pli-tv-kd1:28.2.1":	"अथ खो भगवा भिक्खू आमन्तेसि—",
"pli-tv-kd1:28.2.2":	"“को नु खो, भिक्खवे, तस्स ब्राह्मणस्स अधिकारं सरसी”ति? ",
"pli-tv-kd1:28.2.3":	"एवं वुत्ते, आयस्मा सारिपुत्तो भगवन्तं एतदवोच—",
"pli-tv-kd1:28.2.4":	"“अहं खो, भन्ते, तस्स ब्राह्मणस्स अधिकारं सरामी”ति। ",
"pli-tv-kd1:28.2.5":	"“किं पन त्वं, सारिपुत्त, तस्स ब्राह्मणस्स अधिकारं सरसी”ति? ",
"pli-tv-kd1:28.2.6":	"“इध मे, भन्ते, सो ब्राह्मणो राजगहे पिण्डाय चरन्तस्स कटच्छुभिक्खं दापेसि। ",
"pli-tv-kd1:28.2.7":	"इमं खो अहं, भन्ते, तस्स ब्राह्मणस्स अधिकारं सरामी”ति। ",
"pli-tv-kd1:28.3.1":	"“साधु साधु, सारिपुत्त, कतञ्ञुनो हि, सारिपुत्त, सप्पुरिसा कतवेदिनो। ",
"pli-tv-kd1:28.3.2":	"तेन हि त्वं, सारिपुत्त, तं ब्राह्मणं पब्बाजेहि उपसम्पादेही”ति। ",
"pli-tv-kd1:28.3.3":	"“कथाहं, भन्ते, तं ब्राह्मणं पब्बाजेमि उपसम्पादेमी”ति? ",
"pli-tv-kd1:28.3.4":	"अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:28.3.5":	"“या सा, भिक्खवे, मया तीहि सरणगमनेहि उपसम्पदा अनुञ्ञाता, तं अज्जतग्गे पटिक्खिपामि। ",
"pli-tv-kd1:28.4.1":	"अनुजानामि, भिक्खवे, ञत्तिचतुत्थेन कम्मेन उपसम्पादेतुं। ",
"pli-tv-kd1:28.4.2":	"एवञ्च पन, भिक्खवे, उपसम्पादेतब्बो। ",
"pli-tv-kd1:28.4.3":	"ब्यत्तेन भिक्खुना पटिबलेन सङ्घो ञापेतब्बो—",
"pli-tv-kd1:28.4.4":	"‘सुणातु मे, भन्ते, सङ्घो। ",
"pli-tv-kd1:28.4.5":	"अयं इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:28.4.6":	"यदि सङ्घस्स पत्तकल्लं, सङ्घो इत्थन्नामं उपसम्पादेय्य इत्थन्नामेन उपज्झायेन। ",
"pli-tv-kd1:28.4.7":	"एसा ञत्ति। ",
"pli-tv-kd1:28.5.1":	"सुणातु मे, भन्ते, सङ्घो। ",
"pli-tv-kd1:28.5.2":	"अयं इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:28.5.3":	"सङ्घो इत्थन्नामं उपसम्पादेति इत्थन्नामेन उपज्झायेन। ",
"pli-tv-kd1:28.5.4":	"यस्सायस्मतो खमति इत्थन्नामस्स उपसम्पदा इत्थन्नामेन उपज्झायेन, सो तुण्हस्स; ",
"pli-tv-kd1:28.5.5":	"यस्स नक्खमति, सो भासेय्य। ",
"pli-tv-kd1:28.5.6":	"दुतियम्पि एतमत्थं वदामि—",
"pli-tv-kd1:28.5.7":	"सुणातु मे, भन्ते, सङ्घो। ",
"pli-tv-kd1:28.5.8":	"अयं इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:28.5.9":	"सङ्घो इत्थन्नामं उपसम्पादेति इत्थन्नामेन उपज्झायेन। ",
"pli-tv-kd1:28.5.10":	"यस्सायस्मतो खमति इत्थन्नामस्स उपसम्पदा इत्थन्नामेन उपज्झायेन, सो तुण्हस्स; ",
"pli-tv-kd1:28.5.11":	"यस्स नक्खमति, सो भासेय्य। ",
"pli-tv-kd1:28.6.1":	"ततियम्पि एतमत्थं वदामि—",
"pli-tv-kd1:28.6.2":	"सुणातु मे, भन्ते, सङ्घो। ",
"pli-tv-kd1:28.6.3":	"अयं इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:28.6.4":	"सङ्घो इत्थन्नामं उपसम्पादेति इत्थन्नामेन उपज्झायेन। ",
"pli-tv-kd1:28.6.5":	"यस्सायस्मतो खमति इत्थन्नामस्स उपसम्पदा इत्थन्नामेन उपज्झायेन, सो तुण्हस्स; ",
"pli-tv-kd1:28.6.6":	"यस्स नक्खमति, सो भासेय्य। ",
"pli-tv-kd1:28.6.7":	"उपसम्पन्नो सङ्घेन इत्थन्नामो इत्थन्नामेन उपज्झायेन। ",
"pli-tv-kd1:28.6.8":	"खमति सङ्घस्स, तस्मा तुण्ही, एवमेतं धारयामी’”ति। ",
"pli-tv-kd1:29.1.1":	"तेन खो पन समयेन अञ्ञतरो भिक्खु उपसम्पन्नसमनन्तरा अनाचारं आचरति। ",
"pli-tv-kd1:29.1.2":	"भिक्खू एवमाहंसु—",
"pli-tv-kd1:29.1.3":	"“मावुसो, एवरूपं अकासि, नेतं कप्पती”ति। ",
"pli-tv-kd1:29.1.4":	"सो एवमाह—",
"pli-tv-kd1:29.1.5":	"“नेवाहं आयस्मन्ते याचिं उपसम्पादेथ मन्ति। ",
"pli-tv-kd1:29.1.6":	"किस्स मं तुम्हे अयाचिता उपसम्पादित्था”ति? ",
"pli-tv-kd1:29.1.7":	"भगवतो एतमत्थं आरोचेसुं। ",
"pli-tv-kd1:29.1.8":	"“न, भिक्खवे, अयाचितेन उपसम्पादेतब्बो। ",
"pli-tv-kd1:29.1.9":	"यो उपसम्पादेय्य, आपत्ति दुक्कटस्स। ",
"pli-tv-kd1:29.1.10":	"अनुजानामि, भिक्खवे, याचितेन उपसम्पादेतुं। ",
"pli-tv-kd1:29.2.1":	"एवञ्च पन, भिक्खवे, याचितब्बो। ",
"pli-tv-kd1:29.2.2":	"तेन उपसम्पदापेक्खेन सङ्घं उपसङ्कमित्वा एकंसं उत्तरासङ्गं करित्वा भिक्खूनं पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो—",
"pli-tv-kd1:29.2.3":	"‘सङ्घं, भन्ते, उपसम्पदं याचामि, उल्लुम्पतु मं, भन्ते, सङ्घो अनुकम्पं उपादाया’ति। ",
"pli-tv-kd1:29.2.4":	"दुतियम्पि याचितब्बो। ",
"pli-tv-kd1:29.2.5":	"ततियम्पि याचितब्बो। ",
"pli-tv-kd1:29.3.1":	"ब्यत्तेन भिक्खुना पटिबलेन सङ्घो ञापेतब्बो—",
"pli-tv-kd1:29.3.2":	"‘सुणातु मे, भन्ते, सङ्घो। ",
"pli-tv-kd1:29.3.3":	"अयं इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:29.3.4":	"इत्थन्नामो सङ्घं उपसम्पदं याचति इत्थन्नामेन उपज्झायेन। ",
"pli-tv-kd1:29.3.5":	"यदि सङ्घस्स पत्तकल्लं, सङ्घो इत्थन्नामं उपसम्पादेय्य इत्थन्नामेन उपज्झायेन। ",
"pli-tv-kd1:29.3.6":	"एसा ञत्ति। ",
"pli-tv-kd1:29.4.1":	"सुणातु मे, भन्ते, सङ्घो। ",
"pli-tv-kd1:29.4.2":	"अयं इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:29.4.3":	"इत्थन्नामो सङ्घं उपसम्पदं याचति इत्थन्नामेन उपज्झायेन। ",
"pli-tv-kd1:29.4.4":	"सङ्घो इत्थन्नामं उपसम्पादेति इत्थन्नामेन उपज्झायेन। ",
"pli-tv-kd1:29.4.5":	"यस्सायस्मतो खमति इत्थन्नामस्स उपसम्पदा इत्थन्नामेन उपज्झायेन, सो तुण्हस्स; ",
"pli-tv-kd1:29.4.6":	"यस्स नक्खमति, सो भासेय्य। ",
"pli-tv-kd1:29.4.7":	"दुतियम्पि एतमत्थं वदामि …पे… ",
"pli-tv-kd1:29.4.8":	"ततियम्पि एतमत्थं वदामि …पे…। ",
"pli-tv-kd1:29.4.9":	"उपसम्पन्नो सङ्घेन इत्थन्नामो इत्थन्नामेन उपज्झायेन। ",
"pli-tv-kd1:29.4.10":	"खमति सङ्घस्स, तस्मा तुण्ही, एवमेतं धारयामी’”ति। ",
"pli-tv-kd1:30.1.1":	"तेन खो पन समयेन राजगहे पणीतानं भत्तानं भत्तपटिपाटि अट्ठिता होति। ",
"pli-tv-kd1:30.1.2":	"अथ खो अञ्ञतरस्स ब्राह्मणस्स एतदहोसि—",
"pli-tv-kd1:30.1.3":	"“इमे खो समणा सक्यपुत्तिया सुखसीला सुखसमाचारा, सुभोजनानि भुञ्जित्वा निवातेसु सयनेसु सयन्ति। ",
"pli-tv-kd1:30.1.4":	"यन्नूनाहं समणेसु सक्यपुत्तियेसु पब्बजेय्यन्”ति। ",
"pli-tv-kd1:30.1.5":	"अथ खो सो ब्राह्मणो भिक्खू उपसङ्कमित्वा पब्बज्जं याचि। ",
"pli-tv-kd1:30.1.6":	"तं भिक्खू पब्बाजेसुं उपसम्पादेसुं। ",
"pli-tv-kd1:30.2.1":	"तस्मिं पब्बजिते भत्तपटिपाटि खीयित्थ। ",
"pli-tv-kd1:30.2.2":	"भिक्खू एवमाहंसु—",
"pli-tv-kd1:30.2.3":	"“एहि दानि, आवुसो, पिण्डाय चरिस्सामा”ति। ",
"pli-tv-kd1:30.2.4":	"सो एवमाह—",
"pli-tv-kd1:30.2.5":	"“नाहं, आवुसो, एतङ्कारणा पब्बजितो पिण्डाय चरिस्सामीति। ",
"pli-tv-kd1:30.2.6":	"सचे मे दस्सथ भुञ्जिस्सामि, नो चे मे दस्सथ विब्भमिस्सामी”ति। ",
"pli-tv-kd1:30.2.7":	"“किं पन त्वं, आवुसो, उदरस्स कारणा पब्बजितो”ति? ",
"pli-tv-kd1:30.2.8":	"“एवमावुसो”ति। ",
"pli-tv-kd1:30.3.1":	"ये ते भिक्खू अप्पिच्छा …पे… ते उज्झायन्ति खिय्यन्ति विपाचेन्ति—",
"pli-tv-kd1:30.3.2":	"“कथञ्हि नाम भिक्खु एवं स्वाक्खाते धम्मविनये उदरस्स कारणा पब्बजिस्सती”ति। ",
"pli-tv-kd1:30.3.3":	"ते भिक्खू भगवतो एतमत्थं आरोचेसुं …पे… ",
"pli-tv-kd1:30.3.4":	"“सच्चं किर त्वं, भिक्खु, उदरस्स कारणा पब्बजितो”ति? ",
"pli-tv-kd1:30.3.5":	"“सच्चं, भगवा”ति। ",
"pli-tv-kd1:30.3.6":	"विगरहि बुद्धो भगवा …पे… ",
"pli-tv-kd1:30.3.7":	"कथञ्हि नाम त्वं, मोघपुरिस, एवं स्वाक्खाते धम्मविनये उदरस्स कारणा पब्बजिस्ससि। ",
"pli-tv-kd1:30.3.8":	"नेतं, मोघपुरिस, अप्पसन्नानं वा पसादाय पसन्नानं वा भिय्योभावाय …पे… ",
"pli-tv-kd1:30.3.9":	"विगरहित्वा …पे… ",
"pli-tv-kd1:30.3.10":	"धम्मिं कथं कत्वा भिक्खू आमन्तेसि—",
"pli-tv-kd1:30.4.1":	"“अनुजानामि, भिक्खवे, उपसम्पादेन्तेन चत्तारो निस्सये आचिक्खितुं—",
"pli-tv-kd1:30.4.2":	"पिण्डियालोपभोजनं निस्साय पब्बज्जा, तत्थ ते यावजीवं उस्साहो करणीयो; ",
"pli-tv-kd1:30.4.3":	"अतिरेकलाभो—",
"pli-tv-kd1:30.4.4":	"सङ्घभत्तं, उद्देसभत्तं, निमन्तनं, सलाकभत्तं, पक्खिकं, उपोसथिकं, पाटिपदिकं। ",
"pli-tv-kd1:30.4.5":	"पंसुकूलचीवरं निस्साय पब्बज्जा, तत्थ ते यावजीवं उस्साहो करणीयो; ",
"pli-tv-kd1:30.4.6":	"अतिरेकलाभो—",
"pli-tv-kd1:30.4.7":	"खोमं, कप्पासिकं, कोसेय्यं, कम्बलं, साणं, भङ्गं। ",
"pli-tv-kd1:30.4.8":	"रुक्खमूलसेनासनं निस्साय पब्बज्जा, तत्थ ते यावजीवं उस्साहो करणीयो; ",
"pli-tv-kd1:30.4.9":	"अतिरेकलाभो—",
"pli-tv-kd1:30.4.10":	"विहारो, अड्ढयोगो, पासादो, हम्मियं, गुहा। ",
"pli-tv-kd1:30.4.11":	"पूतिमुत्तभेसज्जं निस्साय पब्बज्जा, तत्थ ते यावजीवं उस्साहो करणीयो; ",
"pli-tv-kd1:30.4.12":	"अतिरेकलाभो—",
"pli-tv-kd1:30.4.13":	"सप्पि, नवनीतं, तेलं, मधु, फाणितन्”ति। ",
"pli-tv-kd1:30.4.14":	"उपज्झायवत्तभाणवारो निट्ठितो पञ्चमो। ",
"pli-tv-kd1:31.1.0":	"१८। आचरियवत्तकथा ",
"pli-tv-kd1:31.1.1":	"तेन खो पन समयेन अञ्ञतरो माणवको भिक्खू उपसङ्कमित्वा पब्बज्जं याचि। ",
"pli-tv-kd1:31.1.2":	"तस्स भिक्खू पटिकच्चेव निस्सये आचिक्खिंसु। ",
"pli-tv-kd1:31.1.3":	"सो एवमाह—",
"pli-tv-kd1:31.1.4":	"“सचे मे, भन्ते, पब्बजिते निस्सये आचिक्खेय्याथ, अभिरमेय्यामहं। ",
"pli-tv-kd1:31.1.5":	"न दानाहं, भन्ते, पब्बजिस्सामि; ",
"pli-tv-kd1:31.1.6":	"जेगुच्छा मे निस्सया पटिकूला”ति। ",
"pli-tv-kd1:31.1.7":	"भगवतो एतमत्थं आरोचेसुं। ",
"pli-tv-kd1:31.1.8":	"“न, भिक्खवे, पटिकच्चेव निस्सया आचिक्खितब्बा। ",
"pli-tv-kd1:31.1.9":	"यो आचिक्खेय्य, आपत्ति दुक्कटस्स। ",
"pli-tv-kd1:31.1.10":	"अनुजानामि, भिक्खवे, उपसम्पन्नसमनन्तरा निस्सये आचिक्खितुन्”ति। ",
"pli-tv-kd1:31.2.1":	"तेन खो पन समयेन भिक्खू दुवग्गेनपि तिवग्गेनपि गणेन उपसम्पादेन्ति। ",
"pli-tv-kd1:31.2.2":	"भगवतो एतमत्थं आरोचेसुं। ",
"pli-tv-kd1:31.2.3":	"“न, भिक्खवे, ऊनदसवग्गेन गणेन उपसम्पादेतब्बो। ",
"pli-tv-kd1:31.2.4":	"यो उपसम्पादेय्य, आपत्ति दुक्कटस्स। ",
"pli-tv-kd1:31.2.5":	"अनुजानामि, भिक्खवे, दसवग्गेन वा अतिरेकदसवग्गेन वा गणेन उपसम्पादेतुन्”ति। ",
"pli-tv-kd1:31.3.1":	"तेन खो पन समयेन भिक्खू एकवस्सापि दुवस्सापि सद्धिविहारिकं उपसम्पादेन्ति। ",
"pli-tv-kd1:31.3.2":	"आयस्मापि उपसेनो वङ्गन्तपुत्तो एकवस्सो सद्धिविहारिकं उपसम्पादेसि। ",
"pli-tv-kd1:31.3.3":	"सो वस्संवुट्ठो दुवस्सो एकवस्सं सद्धिविहारिकं आदाय येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। ",
"pli-tv-kd1:31.3.4":	"आचिण्णं खो पनेतं बुद्धानं भगवन्तानं आगन्तुकेहि भिक्खूहि सद्धिं पटिसम्मोदितुं। ",
"pli-tv-kd1:31.4.1":	"अथ खो भगवा आयस्मन्तं उपसेनं वङ्गन्तपुत्तं एतदवोच—",
"pli-tv-kd1:31.4.2":	"“कच्चि, भिक्खु, खमनीयं, कच्चि यापनीयं, ",
"pli-tv-kd1:31.4.3":	"कच्चि त्वं अप्पकिलमथेन अद्धानं आगतो”ति? ",
"pli-tv-kd1:31.4.4":	"“खमनीयं, भगवा, यापनीयं, भगवा। ",
"pli-tv-kd1:31.4.5":	"अप्पकिलमथेन मयं, भन्ते, अद्धानं आगता”ति। ",
"pli-tv-kd1:31.4.6":	"जानन्तापि तथागता पुच्छन्ति, जानन्तापि न पुच्छन्ति, कालं विदित्वा पुच्छन्ति, कालं विदित्वा न पुच्छन्ति; ",
"pli-tv-kd1:31.4.7":	"अत्थसंहितं तथागता पुच्छन्ति; नो अनत्थसंहितं। ",
"pli-tv-kd1:31.4.8":	"अनत्थसंहिते सेतुघातो तथागतानं। ",
"pli-tv-kd1:31.4.9":	"द्वीहि आकारेहि बुद्धा भगवन्तो भिक्खू पटिपुच्छन्ति— धम्मं वा देसेस्साम, सावकानं वा सिक्खापदं पञ्ञपेस्सामाति। ",
"pli-tv-kd1:31.5.1":	"अथ खो भगवा आयस्मन्तं उपसेनं वङ्गन्तपुत्तं एतदवोच— “कतिवस्सोसि त्वं, भिक्खू”ति? ",
"pli-tv-kd1:31.5.2":	"“दुवस्सोहं, भगवा”ति। ",
"pli-tv-kd1:31.5.3":	"“अयं पन भिक्खु कतिवस्सो”ति? ",
"pli-tv-kd1:31.5.4":	"“एकवस्सो, भगवा”ति। ",
"pli-tv-kd1:31.5.5":	"“किं तायं भिक्खु होती”ति? ",
"pli-tv-kd1:31.5.6":	"“सद्धिविहारिको मे, भगवा”ति। ",
"pli-tv-kd1:31.5.7":	"विगरहि बुद्धो भगवा—",
"pli-tv-kd1:31.5.8":	"“अननुच्छविकं, मोघपुरिस, अननुलोमिकं अप्पतिरूपं अस्सामणकं अकप्पियं अकरणीयं। ",
"pli-tv-kd1:31.5.9":	"कथञ्हि नाम त्वं, मोघपुरिस, अञ्ञेहि ओवदियो अनुसासियो अञ्ञं ओवदितुं अनुसासितुं मञ्ञिस्ससि। ",
"pli-tv-kd1:31.5.10":	"अतिलहुं खो त्वं, मोघपुरिस, बाहुल्लाय आवत्तो, यदिदं गणबन्धिकं। ",
"pli-tv-kd1:31.5.11":	"नेतं, मोघपुरिस, अप्पसन्नानं वा पसादाय पसन्नानं वा भिय्योभावाय …पे… ",
"pli-tv-kd1:31.5.12":	"विगरहित्वा …पे… ",
"pli-tv-kd1:31.5.13":	"धम्मिं कथं कत्वा भिक्खू आमन्तेसि—",
"pli-tv-kd1:31.5.14":	"“न, भिक्खवे, ऊनदसवस्सेन उपसम्पादेतब्बो। ",
"pli-tv-kd1:31.5.15":	"यो उपसम्पादेय्य, आपत्ति दुक्कटस्स। ",
"pli-tv-kd1:31.5.16":	"अनुजानामि, भिक्खवे, दसवस्सेन वा अतिरेकदसवस्सेन वा उपसम्पादेतुन्”ति। ",
"pli-tv-kd1:31.6.1":	"तेन खो पन समयेन भिक्खू—",
"pli-tv-kd1:31.6.2":	"दसवस्सम्हा दसवस्सम्हाति—",
"pli-tv-kd1:31.6.3":	"बाला अब्यत्ता उपसम्पादेन्ति। ",
"pli-tv-kd1:31.6.4":	"दिस्सन्ति उपज्झाया बाला, सद्धिविहारिका पण्डिता। ",
"pli-tv-kd1:31.6.5":	"दिस्सन्ति उपज्झाया अब्यत्ता, सद्धिविहारिका ब्यत्ता। ",
"pli-tv-kd1:31.6.6":	"दिस्सन्ति उपज्झाया अप्पस्सुता, सद्धिविहारिका बहुस्सुता। ",
"pli-tv-kd1:31.6.7":	"दिस्सन्ति उपज्झाया दुप्पञ्ञा, सद्धिविहारिका पञ्ञवन्तो। ",
"pli-tv-kd1:31.6.8":	"अञ्ञतरोपि अञ्ञतित्थियपुब्बो उपज्झायेन सहधम्मिकं वुच्चमानो उपज्झायस्स वादं आरोपेत्वा तंयेव तित्थायतनं सङ्कमि। ",
"pli-tv-kd1:31.7.1":	"ये ते भिक्खू अप्पिच्छा …पे… ते उज्झायन्ति खिय्यन्ति विपाचेन्ति—",
"pli-tv-kd1:31.7.2":	"“कथञ्हि नाम भिक्खू—दसवस्सम्हा दसवस्सम्हाति—बाला अब्यत्ता उपसम्पादेस्सन्ति। ",
"pli-tv-kd1:31.7.3":	"दिस्सन्ति उपज्झाया बाला सद्धिविहारिका पण्डिता, दिस्सन्ति उपज्झाया अब्यत्ता सद्धिविहारिका ब्यत्ता, दिस्सन्ति उपज्झाया अप्पस्सुता सद्धिविहारिका बहुस्सुता, दिस्सन्ति उपज्झाया दुप्पञ्ञा, सद्धिविहारिका पञ्ञवन्तो”ति। ",
"pli-tv-kd1:31.7.4":	"अथ खो ते भिक्खू भगवतो एतमत्थं आरोचेसुं। ",
"pli-tv-kd1:31.7.5":	"“सच्चं किर, भिक्खवे, भिक्खू—",
"pli-tv-kd1:31.7.6":	"दसवस्सम्हा दसवस्सम्हाति—",
"pli-tv-kd1:31.7.7":	"बाला अब्यत्ता उपसम्पादेन्ति। ",
"pli-tv-kd1:31.7.8":	"दिस्सन्ति उपज्झाया बाला, सद्धिविहारिका पण्डिता, दिस्सन्ति उपज्झाया अब्यत्ता सद्धिविहारिका ब्यत्ता, दिस्सन्ति उपज्झाया अप्पस्सुता, सद्धिविहारिका बहुस्सुता, दिस्सन्ति उपज्झाया दुप्पञ्ञा, सद्धिविहारिका पञ्ञवन्तो”ति? ",
"pli-tv-kd1:31.7.9":	"“सच्चं, भगवा”ति। ",
"pli-tv-kd1:31.8.1":	"विगरहि बुद्धो भगवा …पे… ",
"pli-tv-kd1:31.8.2":	"“कथञ्हि नाम ते, भिक्खवे, मोघपुरिसा—दसवस्सम्हा दसवस्सम्हाति—बाला अब्यत्ता उपसम्पादेस्सन्ति। ",
"pli-tv-kd1:31.8.3":	"दिस्सन्ति उपज्झाया बाला, सद्धिविहारिका पण्डिता, दिस्सन्ति उपज्झाया अब्यत्ता सद्धिविहारिका ब्यत्ता, दिस्सन्ति उपज्झाया अप्पस्सुता, सद्धिविहारिका बहुस्सुता, दिस्सन्ति उपज्झाया दुप्पञ्ञा, सद्धिविहारिका पञ्ञवन्तो। ",
"pli-tv-kd1:31.8.4":	"नेतं, भिक्खवे, अप्पसन्नानं वा पसादाय …पे… ",
"pli-tv-kd1:31.8.5":	"विगरहित्वा …पे… ",
"pli-tv-kd1:31.8.6":	"धम्मिं कथं कत्वा भिक्खू आमन्तेसि—",
"pli-tv-kd1:31.8.7":	"“न, भिक्खवे, बालेन अब्यत्तेन उपसम्पादेतब्बो। ",
"pli-tv-kd1:31.8.8":	"यो उपसम्पादेय्य, आपत्ति दुक्कटस्स। ",
"pli-tv-kd1:31.8.9":	"अनुजानामि, भिक्खवे, ब्यत्तेन भिक्खुना पटिबलेन दसवस्सेन वा अतिरेकदसवस्सेन वा उपसम्पादेतुन्”ति। ",
"pli-tv-kd1:32.1.1":	"तेन खो पन समयेन भिक्खू उपज्झायेसु पक्कन्तेसुपि विब्भन्तेसुपि कालङ्कतेसुपि पक्खसङ्कन्तेसुपि अनाचरियका अनोवदियमाना अननुसासियमाना ",
"pli-tv-kd1:32.1.2":	"दुन्निवत्था दुप्पारुता अनाकप्पसम्पन्ना पिण्डाय चरन्ति, ",
"pli-tv-kd1:32.1.3":	"मनुस्सानं भुञ्जमानानं उपरिभोजनेपि उत्तिट्ठपत्तं उपनामेन्ति, उपरिखादनीयेपि उपरिसायनीयेपि उपरिपानीयेपि उत्तिट्ठपत्तं उपनामेन्ति; ",
"pli-tv-kd1:32.1.4":	"सामं सूपम्पि ओदनम्पि विञ्ञापेत्वा भुञ्जन्ति; ",
"pli-tv-kd1:32.1.5":	"भत्तग्गेपि उच्चासद्दा महासद्दा विहरन्ति। ",
"pli-tv-kd1:32.1.6":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:32.1.7":	"“कथञ्हि नाम समणा सक्यपुत्तिया दुन्निवत्था दुप्पारुता अनाकप्पसम्पन्ना पिण्डाय चरिस्सन्ति; ",
"pli-tv-kd1:32.1.8":	"मनुस्सानं भुञ्जमानानं उपरिभोजनेपि उत्तिट्ठपत्तं उपनामेस्सन्ति, उपरिखादनीयेपि उपरिसायनीयेपि उपरिपानीयेपि उत्तिट्ठपत्तं उपनामेस्सन्ति; ",
"pli-tv-kd1:32.1.9":	"सामं सूपम्पि ओदनम्पि विञ्ञापेत्वा भुञ्जिस्सन्ति; ",
"pli-tv-kd1:32.1.10":	"भत्तग्गेपि उच्चासद्दा महासद्दा विहरिस्सन्ति, सेय्यथापि ब्राह्मणा ब्राह्मणभोजने”ति। ",
"pli-tv-kd1:32.1.11":	"अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानं …पे… ",
"pli-tv-kd1:32.1.12":	"अथ खो ते भिक्खू भगवतो एतमत्थं आरोचेसुं। ",
"pli-tv-kd1:32.1.13":	"“सच्चं किर, भिक्खवे …पे… ",
"pli-tv-kd1:32.1.14":	"“सच्चं, भगवा”ति …पे… ",
"pli-tv-kd1:32.1.15":	"विगरहित्वा धम्मिं कथं कत्वा भिक्खू आमन्तेसि—",
"pli-tv-kd1:32.1.16":	"“अनुजानामि, भिक्खवे, आचरियं। ",
"pli-tv-kd1:32.1.17":	"आचरियो, भिक्खवे, अन्तेवासिकम्हि पुत्तचित्तं उपट्ठापेस्सति, अन्तेवासिको आचरियम्हि पितुचित्तं उपट्ठापेस्सति। ",
"pli-tv-kd1:32.1.18":	"एवं ते अञ्ञमञ्ञं सगारवा सप्पतिस्सा सभागवुत्तिनो विहरन्ता इमस्मिं धम्मविनये वुद्धिं विरुळ्हिं वेपुल्लं आपज्जिस्सन्ति। ",
"pli-tv-kd1:32.1.19":	"अनुजानामि, भिक्खवे, दसवस्सं निस्साय वत्थुं, दसवस्सेन निस्सयं दातुं। ",
"pli-tv-kd1:32.2.1":	"एवञ्च पन, भिक्खवे, आचरियो गहेतब्बो। ",
"pli-tv-kd1:32.2.2":	"एकंसं उत्तरासङ्गं करित्वा पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो—",
"pli-tv-kd1:32.2.3":	"‘आचरियो मे, भन्ते, होहि, आयस्मतो निस्साय वच्छामि; ",
"pli-tv-kd1:32.2.4":	"आचरियो मे, भन्ते, होहि, आयस्मतो निस्साय वच्छामि; ",
"pli-tv-kd1:32.2.5":	"आचरियो मे, भन्ते, होहि, आयस्मतो निस्साय वच्छामी’ति। ",
"pli-tv-kd1:32.2.6":	"‘साहू’ति वा ‘लहू’ति वा ‘ओपायिकन्’ति वा ‘पतिरूपन्’ति वा ‘पासादिकेन सम्पादेही’ति वा कायेन विञ्ञापेति, वाचाय विञ्ञापेति, कायेन वाचाय विञ्ञापेति, गहितो होति आचरियो; ",
"pli-tv-kd1:32.2.7":	"न कायेन विञ्ञापेति, न वाचाय विञ्ञापेति, न कायेन वाचाय विञ्ञापेति, न गहितो होति आचरियो। ",
"pli-tv-kd1:32.3.1":	"अन्तेवासिकेन, भिक्खवे, आचरियम्हि सम्मा वत्तितब्बं। ",
"pli-tv-kd1:32.3.2":	"तत्रायं सम्मावत्तना—",
"pli-tv-kd1:32.3.3.1":	"कालस्सेव उट्ठाय उपाहनं ओमुञ्चित्वा एकंसं उत्तरासङ्गं करित्वा दन्तकट्ठं दातब्बं, मुखोदकं दातब्बं, आसनं पञ्ञपेतब्बं। ",
"pli-tv-kd1:32.3.4":	"सचे यागु होति, भाजनं धोवित्वा यागु उपनामेतब्बा। ",
"pli-tv-kd1:32.3.5":	"यागुं पीतस्स उदकं दत्वा भाजनं पटिग्गहेत्वा नीचं कत्वा साधुकं अप्पटिघंसन्तेन धोवित्वा पटिसामेतब्बं। ",
"pli-tv-kd1:32.3.6":	"आचरियम्हि वुट्ठिते आसनं उद्धरितब्बं। ",
"pli-tv-kd1:32.3.7":	"सचे सो देसो उक्लापो होति, सो देसो सम्मज्जितब्बो। ",
"pli-tv-kd1:32.3.8":	"सचे आचरियो गामं पविसितुकामो होति, निवासनं दातब्बं, पटिनिवासनं पटिग्गहेतब्बं, कायबन्धनं दातब्बं, सगुणं कत्वा सङ्घाटियो दातब्बा, धोवित्वा पत्तो सोदको दातब्बो। ",
"pli-tv-kd1:32.3.9":	"सचे आचरियो पच्छासमणं आकङ्खति, तिमण्डलं पटिच्छादेन्तेन परिमण्डलं निवासेत्वा कायबन्धनं बन्धित्वा सगुणं कत्वा सङ्घाटियो पारुपित्वा गण्ठिकं पटिमुञ्चित्वा धोवित्वा पत्तं गहेत्वा आचरियस्स पच्छासमणेन होतब्बं। ",
"pli-tv-kd1:32.3.10":	"नातिदूरे गन्तब्बं, नाच्चासन्ने गन्तब्बं, पत्तपरियापन्नं पटिग्गहेतब्बं। ",
"pli-tv-kd1:32.3.11":	"न आचरियस्स भणमानस्स अन्तरन्तरा कथा ओपातेतब्बा। ",
"pli-tv-kd1:32.3.12":	"आचरियो आपत्तिसामन्ता भणमानो निवारेतब्बो। ",
"pli-tv-kd1:32.3.13":	"निवत्तन्तेन पठमतरं आगन्त्वा आसनं पञ्ञपेतब्बं, पादोदकं पादपीठं पादकथलिकं उपनिक्खिपितब्बं, पच्चुग्गन्त्वा पत्तचीवरं पटिग्गहेतब्बं, पटिनिवासनं दातब्बं, निवासनं पटिग्गहेतब्बं। ",
"pli-tv-kd1:32.3.14":	"सचे चीवरं सिन्नं होति, मुहुत्तं उण्हे ओतापेतब्बं, न च उण्हे चीवरं निदहितब्बं। ",
"pli-tv-kd1:32.3.15":	"चीवरं सङ्घरितब्बं। ",
"pli-tv-kd1:32.3.16":	"चीवरं सङ्घरन्तेन चतुरङ्गुलं कण्णं उस्सारेत्वा चीवरं सङ्घरितब्बं—",
"pli-tv-kd1:32.3.17":	"मा मज्झे भङ्गो अहोसीति। ",
"pli-tv-kd1:32.3.18":	"ओभोगे कायबन्धनं कातब्बं। ",
"pli-tv-kd1:32.3.19":	"सचे पिण्डपातो होति, आचरियो च भुञ्जितुकामो होति, उदकं दत्वा पिण्डपातो उपनामेतब्बो। ",
"pli-tv-kd1:32.3.20":	"आचरियो पानीयेन पुच्छितब्बो। ",
"pli-tv-kd1:32.3.21":	"भुत्ताविस्स उदकं दत्वा पत्तं पटिग्गहेत्वा नीचं कत्वा साधुकं अप्पटिघंसन्तेन धोवित्वा वोदकं कत्वा मुहुत्तं उण्हे ओतापेतब्बो, न च उण्हे पत्तो निदहितब्बो। ",
"pli-tv-kd1:32.3.22":	"पत्तचीवरं निक्खिपितब्बं। ",
"pli-tv-kd1:32.3.23":	"पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। ",
"pli-tv-kd1:32.3.24":	"न च अनन्तरहिताय भूमिया पत्तो निक्खिपितब्बो। ",
"pli-tv-kd1:32.3.25":	"चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बं। ",
"pli-tv-kd1:32.3.26":	"आचरियम्हि वुट्ठिते आसनं उद्धरितब्बं, पादोदकं पादपीठं पादकथलिकं पटिसामेतब्बं। ",
"pli-tv-kd1:32.3.27":	"सचे सो देसो उक्लापो होति, सो देसो सम्मज्जितब्बो। ",
"pli-tv-kd1:32.3.28.1":	"सचे आचरियो नहायितुकामो होति, नहानं पटियादेतब्बं। ",
"pli-tv-kd1:32.3.29":	"सचे सीतेन अत्थो होति, सीतं पटियादेतब्बं। ",
"pli-tv-kd1:32.3.30":	"सचे उण्हेन अत्थो होति, उण्हं पटियादेतब्बं। ",
"pli-tv-kd1:32.3.31":	"सचे आचरियो जन्ताघरं पविसितुकामो होति, चुण्णं सन्नेतब्बं, मत्तिका तेमेतब्बा, जन्ताघरपीठं आदाय आचरियस्स पिट्ठितो पिट्ठितो गन्त्वा जन्ताघरपीठं दत्वा चीवरं पटिग्गहेत्वा एकमन्तं निक्खिपितब्बं, चुण्णं दातब्बं, मत्तिका दातब्बा। ",
"pli-tv-kd1:32.3.32":	"सचे उस्सहति, जन्ताघरं पविसितब्बं। ",
"pli-tv-kd1:32.3.33":	"जन्ताघरं पविसन्तेन मत्तिकाय मुखं मक्खेत्वा पुरतो च पच्छतो च पटिच्छादेत्वा जन्ताघरं पविसितब्बं। ",
"pli-tv-kd1:32.3.34":	"न थेरे भिक्खू अनुपखज्ज निसीदितब्बं। ",
"pli-tv-kd1:32.3.35":	"न नवा भिक्खू आसनेन पटिबाहितब्बा। ",
"pli-tv-kd1:32.3.36":	"जन्ताघरे आचरियस्स परिकम्मं कातब्बं। ",
"pli-tv-kd1:32.3.37":	"जन्ताघरा निक्खमन्तेन जन्ताघरपीठं आदाय पुरतो च पच्छतो च पटिच्छादेत्वा जन्ताघरा निक्खमितब्बं। ",
"pli-tv-kd1:32.3.38":	"उदकेपि आचरियस्स परिकम्मं कातब्बं। ",
"pli-tv-kd1:32.3.39":	"नहातेन पठमतरं उत्तरित्वा अत्तनो गत्तं वोदकं कत्वा निवासेत्वा आचरियस्स गत्ततो उदकं पमज्जितब्बं, निवासनं दातब्बं, सङ्घाटि दातब्बा, जन्ताघरपीठं आदाय पठमतरं आगन्त्वा आसनं पञ्ञपेतब्बं, पादोदकं पादपीठं पादकथलिकं उपनिक्खिपितब्बं। ",
"pli-tv-kd1:32.3.40":	"आचरियो पानीयेन पुच्छितब्बो। ",
"pli-tv-kd1:32.3.41":	"सचे उद्दिसापेतुकामो होति, उद्दिसापेतब्बो। ",
"pli-tv-kd1:32.3.42":	"सचे परिपुच्छितुकामो होति, परिपुच्छितब्बो। ",
"pli-tv-kd1:32.3.43.1":	"यस्मिं विहारे आचरियो विहरति, सचे सो विहारो उक्लापो होति, सचे उस्सहति, सोधेतब्बो। ",
"pli-tv-kd1:32.3.44":	"विहारं सोधेन्तेन पठमं पत्तचीवरं नीहरित्वा एकमन्तं निक्खिपितब्बं; ",
"pli-tv-kd1:32.3.45":	"निसीदनपच्चत्थरणं नीहरित्वा एकमन्तं निक्खिपितब्बं; ",
"pli-tv-kd1:32.3.46":	"भिसिबिब्बोहनं नीहरित्वा एकमन्तं निक्खिपितब्बं; ",
"pli-tv-kd1:32.3.47":	"मञ्चो नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बो; ",
"pli-tv-kd1:32.3.48":	"पीठं नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बं; ",
"pli-tv-kd1:32.3.49":	"मञ्चपटिपादका नीहरित्वा एकमन्तं निक्खिपितब्बा; ",
"pli-tv-kd1:32.3.50":	"खेळमल्लको नीहरित्वा एकमन्तं निक्खिपितब्बो; ",
"pli-tv-kd1:32.3.51":	"अपस्सेनफलकं नीहरित्वा एकमन्तं निक्खिपितब्बं; ",
"pli-tv-kd1:32.3.52":	"भूमत्थरणं यथापञ्ञत्तं सल्लक्खेत्वा नीहरित्वा एकमन्तं निक्खिपितब्बं। ",
"pli-tv-kd1:32.3.53":	"सचे विहारे सन्तानकं होति, उल्लोका पठमं ओहारेतब्बं, आलोकसन्धिकण्णभागा पमज्जितब्बा। ",
"pli-tv-kd1:32.3.54":	"सचे गेरुकपरिकम्मकता भित्ति कण्णकिता होति, चोळकं तेमेत्वा पीळेत्वा पमज्जितब्बा। ",
"pli-tv-kd1:32.3.55":	"सचे काळवण्णकता भूमि कण्णकिता होति, चोळकं तेमेत्वा पीळेत्वा पमज्जितब्बा। ",
"pli-tv-kd1:32.3.56":	"सचे अकता होति भूमि, उदकेन परिप्फोसित्वा सम्मज्जितब्बा—",
"pli-tv-kd1:32.3.57":	"मा विहारो रजेन उहञ्ञीति। ",
"pli-tv-kd1:32.3.58":	"सङ्कारं विचिनित्वा एकमन्तं छड्डेतब्बं। ",
"pli-tv-kd1:32.3.59":	"भूमत्थरणं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:32.3.60":	"मञ्चपटिपादका ओतापेत्वा पमज्जित्वा अतिहरित्वा यथाठाने ठपेतब्बा। ",
"pli-tv-kd1:32.3.61":	"मञ्चो ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथापञ्ञत्तं पञ्ञपेतब्बो। ",
"pli-tv-kd1:32.3.62":	"पीठं ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथापञ्ञत्तं पञ्ञपेतब्बं। ",
"pli-tv-kd1:32.3.63":	"भिसिबिब्बोहनं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:32.3.64":	"निसीदनपच्चत्थरणं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:32.3.65":	"खेळमल्लको ओतापेत्वा पमज्जित्वा अतिहरित्वा यथाठाने ठपेतब्बो। ",
"pli-tv-kd1:32.3.66":	"अपस्सेनफलकं ओतापेत्वा पमज्जित्वा अतिहरित्वा यथाठाने ठपेतब्बं। ",
"pli-tv-kd1:32.3.67":	"पत्तचीवरं निक्खिपितब्बं। ",
"pli-tv-kd1:32.3.68":	"पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। ",
"pli-tv-kd1:32.3.69":	"न च अनन्तरहिताय भूमिया पत्तो निक्खिपितब्बो। ",
"pli-tv-kd1:32.3.70":	"चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बं। ",
"pli-tv-kd1:32.3.71":	"सचे पुरत्थिमा सरजा वाता वायन्ति, पुरत्थिमा वातपाना थकेतब्बा। ",
"pli-tv-kd1:32.3.72":	"सचे पच्छिमा सरजा वाता वायन्ति, पच्छिमा वातपाना थकेतब्बा। ",
"pli-tv-kd1:32.3.73":	"सचे उत्तरा सरजा वाता वायन्ति, उत्तरा वातपाना थकेतब्बा। ",
"pli-tv-kd1:32.3.74":	"सचे दक्खिणा सरजा वाता वायन्ति, दक्खिणा वातपाना थकेतब्बा। ",
"pli-tv-kd1:32.3.75":	"सचे सीतकालो होति, दिवा वातपाना विवरितब्बा, रत्तिं थकेतब्बा। ",
"pli-tv-kd1:32.3.76":	"सचे उण्हकालो होति, दिवा वातपाना थकेतब्बा, रत्तिं विवरितब्बा। ",
"pli-tv-kd1:32.3.77":	"सचे परिवेणं उक्लापं होति, परिवेणं सम्मज्जितब्बं। ",
"pli-tv-kd1:32.3.78":	"सचे कोट्ठको उक्लापो होति, कोट्ठको सम्मज्जितब्बो। ",
"pli-tv-kd1:32.3.79":	"सचे उपट्ठानसाला उक्लापा होति, उपट्ठानसाला सम्मज्जितब्बा। ",
"pli-tv-kd1:32.3.80":	"सचे अग्गिसाला उक्लापा होति, अग्गिसाला सम्मज्जितब्बा। ",
"pli-tv-kd1:32.3.81":	"सचे वच्चकुटि उक्लापा होति, वच्चकुटि सम्मज्जितब्बा। ",
"pli-tv-kd1:32.3.82":	"सचे पानीयं न होति, पानीयं उपट्ठापेतब्बं। ",
"pli-tv-kd1:32.3.83":	"सचे परिभोजनीयं न होति, परिभोजनीयं उपट्ठापेतब्बं। ",
"pli-tv-kd1:32.3.84":	"सचे आचमनकुम्भियं उदकं न होति, आचमनकुम्भिया उदकं आसिञ्चितब्बं। ",
"pli-tv-kd1:32.3.85.1":	"सचे आचरियस्स अनभिरति उप्पन्ना होति, अन्तेवासिकेन वूपकासेतब्बो, वूपकासापेतब्बो, धम्मकथा वास्स कातब्बा। ",
"pli-tv-kd1:32.3.86":	"सचे आचरियस्स कुक्कुच्चं उप्पन्नं होति, अन्तेवासिकेन विनोदेतब्बं, विनोदापेतब्बं, धम्मकथा वास्स कातब्बा। ",
"pli-tv-kd1:32.3.87":	"सचे आचरियस्स दिट्ठिगतं उप्पन्नं होति, अन्तेवासिकेन विवेचेतब्बं, विवेचापेतब्बं, धम्मकथा वास्स कातब्बा। ",
"pli-tv-kd1:32.3.88":	"सचे आचरियो गरुधम्मं अज्झापन्नो होति परिवासारहो, अन्तेवासिकेन उस्सुक्कं कातब्बं—",
"pli-tv-kd1:32.3.89":	"किन्ति नु खो सङ्घो आचरियस्स परिवासं ददेय्याति। ",
"pli-tv-kd1:32.3.90":	"सचे आचरियो मूलायपटिकस्सनारहो होति, अन्तेवासिकेन उस्सुक्कं कातब्बं—",
"pli-tv-kd1:32.3.91":	"किन्ति नु खो सङ्घो आचरियं मूलाय पटिकस्सेय्याति। ",
"pli-tv-kd1:32.3.92":	"सचे आचरियो मानत्तारहो होति, अन्तेवासिकेन उस्सुक्कं कातब्बं—",
"pli-tv-kd1:32.3.93":	"किन्ति नु खो सङ्घो आचरियस्स मानत्तं ददेय्याति। ",
"pli-tv-kd1:32.3.94":	"सचे आचरियो अब्भानारहो होति, अन्तेवासिकेन उस्सुक्कं कातब्बं—",
"pli-tv-kd1:32.3.95":	"किन्ति नु खो सङ्घो आचरियं अब्भेय्याति। ",
"pli-tv-kd1:32.3.96":	"सचे सङ्घो आचरियस्स कम्मं कत्तुकामो होति, तज्जनीयं वा नियस्सं वा पब्बाजनीयं वा पटिसारणीयं वा उक्खेपनीयं वा, अन्तेवासिकेन उस्सुक्कं कातब्बं—",
"pli-tv-kd1:32.3.97":	"किन्ति नु खो सङ्घो आचरियस्स कम्मं न करेय्य, लहुकाय वा परिणामेय्याति। ",
"pli-tv-kd1:32.3.98":	"कतं वा पनस्स होति सङ्घेन कम्मं, तज्जनीयं वा नियस्सं वा पब्बाजनीयं वा पटिसारणीयं वा उक्खेपनीयं वा, अन्तेवासिकेन उस्सुक्कं कातब्बं—",
"pli-tv-kd1:32.3.99":	"किन्ति नु खो आचरियो सम्मा वत्तेय्य, लोमं पातेय्य, नेत्थारं वत्तेय्य, सङ्घो तं कम्मं पटिप्पस्सम्भेय्याति। ",
"pli-tv-kd1:32.3.100":	"सचे आचरियस्स चीवरं धोवितब्बं होति, अन्तेवासिकेन धोवितब्बं, उस्सुक्कं वा कातब्बं—",
"pli-tv-kd1:32.3.101":	"किन्ति नु खो आचरियस्स चीवरं धोवियेथाति। ",
"pli-tv-kd1:32.3.102":	"सचे आचरियस्स चीवरं कातब्बं होति, अन्तेवासिकेन कातब्बं, उस्सुक्कं वा कातब्बं—",
"pli-tv-kd1:32.3.103":	"किन्ति नु खो आचरियस्स चीवरं करियेथाति। ",
"pli-tv-kd1:32.3.104":	"सचे आचरियस्स रजनं पचितब्बं होति, अन्तेवासिकेन पचितब्बं, उस्सुक्कं वा कातब्बं—",
"pli-tv-kd1:32.3.105":	"किन्ति नु खो आचरियस्स रजनं पचियेथाति। ",
"pli-tv-kd1:32.3.106":	"सचे आचरियस्स चीवरं रजितब्बं होति, अन्तेवासिकेन रजितब्बं, उस्सुक्कं वा कातब्बं—",
"pli-tv-kd1:32.3.107":	"किन्ति नु खो आचरियस्स चीवरं रजियेथाति। ",
"pli-tv-kd1:32.3.108":	"चीवरं रजन्तेन साधुकं सम्परिवत्तकं सम्परिवत्तकं रजितब्बं, न च अच्छिन्ने थेवे पक्कमितब्बं। ",
"pli-tv-kd1:32.3.109":	"न आचरियं अनापुच्छा एकच्चस्स पत्तो दातब्बो, न एकच्चस्स पत्तो पटिग्गहेतब्बो; ",
"pli-tv-kd1:32.3.110":	"न एकच्चस्स चीवरं दातब्बं; ",
"pli-tv-kd1:32.3.111":	"न एकच्चस्स चीवरं पटिग्गहेतब्बं; ",
"pli-tv-kd1:32.3.112":	"न एकच्चस्स परिक्खारो दातब्बो; ",
"pli-tv-kd1:32.3.113":	"न एकच्चस्स परिक्खारो पटिग्गहेतब्बो; ",
"pli-tv-kd1:32.3.114":	"न एकच्चस्स केसा छेदेतब्बा; ",
"pli-tv-kd1:32.3.115":	"न एकच्चेन केसा छेदापेतब्बा; ",
"pli-tv-kd1:32.3.116":	"न एकच्चस्स परिकम्मं कातब्बं; ",
"pli-tv-kd1:32.3.117":	"न एकच्चेन परिकम्मं कारापेतब्बं; ",
"pli-tv-kd1:32.3.118":	"न एकच्चस्स वेय्यावच्चो कातब्बो; ",
"pli-tv-kd1:32.3.119":	"न एकच्चेन वेय्यावच्चो कारापेतब्बो; ",
"pli-tv-kd1:32.3.120":	"न एकच्चस्स पच्छासमणेन होतब्बं; ",
"pli-tv-kd1:32.3.121":	"न एकच्चो पच्छासमणो आदातब्बो; ",
"pli-tv-kd1:32.3.122":	"न एकच्चस्स पिण्डपातो नीहरितब्बो; ",
"pli-tv-kd1:32.3.123":	"न एकच्चेन पिण्डपातो नीहरापेतब्बो। ",
"pli-tv-kd1:32.3.124":	"न आचरियं अनापुच्छा गामो पविसितब्बो, न सुसानं गन्तब्बं, न दिसा पक्कमितब्बा। ",
"pli-tv-kd1:32.3.125":	"सचे आचरियो गिलानो होति, यावजीवं उपट्ठातब्बो, वुट्ठानमस्स आगमेतब्बन्”ति। ",
"pli-tv-kd1:32.3.126":	"आचरियवत्तं निट्ठितं। ",
"pli-tv-kd1:33.1.0":	"१९। अन्तेवासिकवत्तकथा ",
"pli-tv-kd1:33.1.1":	"“आचरियेन, भिक्खवे, अन्तेवासिकम्हि सम्मा वत्तितब्बं। ",
"pli-tv-kd1:33.1.2":	"तत्रायं सम्मावत्तना—",
"pli-tv-kd1:33.1.3":	"आचरियेन, भिक्खवे, अन्तेवासिको सङ्गहेतब्बो अनुग्गहेतब्बो उद्देसेन परिपुच्छाय ओवादेन अनुसासनिया। ",
"pli-tv-kd1:33.1.4":	"सचे आचरियस्स पत्तो होति, अन्तेवासिकस्स पत्तो न होति, आचरियेन अन्तेवासिकस्स पत्तो दातब्बो, उस्सुक्कं वा कातब्बं—",
"pli-tv-kd1:33.1.5":	"किन्ति नु खो अन्तेवासिकस्स पत्तो उप्पज्जियेथाति। ",
"pli-tv-kd1:33.1.6":	"सचे आचरियस्स चीवरं होति, अन्तेवासिकस्स चीवरं न होति, आचरियेन अन्तेवासिकस्स चीवरं दातब्बं, उस्सुक्कं वा कातब्बं—",
"pli-tv-kd1:33.1.7":	"किन्ति नु खो अन्तेवासिकस्स चीवरं उप्पज्जियेथाति। ",
"pli-tv-kd1:33.1.8":	"सचे आचरियस्स परिक्खारो होति, अन्तेवासिकस्स परिक्खारो न होति, आचरियेन अन्तेवासिकस्स परिक्खारो दातब्बो, उस्सुक्कं वा कातब्बं—",
"pli-tv-kd1:33.1.9":	"किन्ति नु खो अन्तेवासिकस्स परिक्खारो उप्पज्जियेथाति। ",
"pli-tv-kd1:33.1.10.1":	"सचे अन्तेवासिको गिलानो होति, कालस्सेव उट्ठाय दन्तकट्ठं दातब्बं, मुखोदकं दातब्बं, आसनं पञ्ञपेतब्बं। ",
"pli-tv-kd1:33.1.11":	"सचे यागु होति, भाजनं धोवित्वा यागु उपनामेतब्बा। ",
"pli-tv-kd1:33.1.12":	"यागुं पीतस्स उदकं दत्वा भाजनं पटिग्गहेत्वा नीचं कत्वा साधुकं अप्पटिघंसन्तेन धोवित्वा पटिसामेतब्बं। ",
"pli-tv-kd1:33.1.13":	"अन्तेवासिकम्हि वुट्ठिते आसनं उद्धरितब्बं। ",
"pli-tv-kd1:33.1.14":	"सचे सो देसो उक्लापो होति, सो देसो सम्मज्जितब्बो। ",
"pli-tv-kd1:33.1.15":	"सचे अन्तेवासिको गामं पविसितुकामो होति, निवासनं दातब्बं, पटिनिवासनं पटिग्गहेतब्बं, कायबन्धनं दातब्बं, सगुणं कत्वा सङ्घाटियो दातब्बा, धोवित्वा पत्तो सोदको दातब्बो। ",
"pli-tv-kd1:33.1.16":	"एत्तावता निवत्तिस्सतीति आसनं पञ्ञपेतब्बं, पादोदकं पादपीठं पादकथलिकं उपनिक्खिपितब्बं, पच्चुग्गन्त्वा पत्तचीवरं पटिग्गहेतब्बं, पटिनिवासनं दातब्बं, निवासनं पटिग्गहेतब्बं। ",
"pli-tv-kd1:33.1.17":	"सचे चीवरं सिन्नं होति, मुहुत्तं उण्हे ओतापेतब्बं, न च उण्हे चीवरं निदहितब्बं। ",
"pli-tv-kd1:33.1.18":	"चीवरं सङ्घरितब्बं। ",
"pli-tv-kd1:33.1.19":	"चीवरं सङ्घरन्तेन चतुरङ्गुलं कण्णं उस्सारेत्वा चीवरं सङ्घरितब्बं—",
"pli-tv-kd1:33.1.20":	"मा मज्झे भङ्गो अहोसीति। ",
"pli-tv-kd1:33.1.21":	"ओभोगे कायबन्धनं कातब्बं। ",
"pli-tv-kd1:33.1.22":	"सचे पिण्डपातो होति, अन्तेवासिको च भुञ्जितुकामो होति, उदकं दत्वा पिण्डपातो उपनामेतब्बो। ",
"pli-tv-kd1:33.1.23":	"अन्तेवासिको पानीयेन पुच्छितब्बो। ",
"pli-tv-kd1:33.1.24":	"भुत्ताविस्स उदकं दत्वा पत्तं पटिग्गहेत्वा नीचं कत्वा साधुकं अप्पटिघंसन्तेन धोवित्वा वोदकं कत्वा मुहुत्तं उण्हे ओतापेतब्बो, न च उण्हे पत्तो निदहितब्बो। ",
"pli-tv-kd1:33.1.25":	"पत्तचीवरं निक्खिपितब्बं। ",
"pli-tv-kd1:33.1.26":	"पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। ",
"pli-tv-kd1:33.1.27":	"न च अनन्तरहिताय भूमिया पत्तो निक्खिपितब्बो। ",
"pli-tv-kd1:33.1.28":	"चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बं। ",
"pli-tv-kd1:33.1.29":	"अन्तेवासिकम्हि वुट्ठिते आसनं उद्धरितब्बं, पादोदकं पादपीठं पादकथलिकं पटिसामेतब्बं। ",
"pli-tv-kd1:33.1.30":	"सचे सो देसो उक्लापो होति, सो देसो सम्मज्जितब्बो। ",
"pli-tv-kd1:33.1.31.1":	"सचे अन्तेवासिको नहायितुकामो होति, नहानं पटियादेतब्बं। ",
"pli-tv-kd1:33.1.32":	"सचे सीतेन अत्थो होति, सीतं पटियादेतब्बं। ",
"pli-tv-kd1:33.1.33":	"सचे उण्हेन अत्थो होति, उण्हं पटियादेतब्बं। ",
"pli-tv-kd1:33.1.34":	"सचे अन्तेवासिको जन्ताघरं पविसितुकामो होति, चुण्णं सन्नेतब्बं, मत्तिका तेमेतब्बा, जन्ताघरपीठं आदाय गन्त्वा जन्ताघरपीठं दत्वा चीवरं पटिग्गहेत्वा एकमन्तं निक्खिपितब्बं, चुण्णं दातब्बं, मत्तिका दातब्बा। ",
"pli-tv-kd1:33.1.35":	"सचे उस्सहति, जन्ताघरं पविसितब्बं। ",
"pli-tv-kd1:33.1.36":	"जन्ताघरं पविसन्तेन मत्तिकाय मुखं मक्खेत्वा पुरतो च पच्छतो च पटिच्छादेत्वा जन्ताघरं पविसितब्बं। ",
"pli-tv-kd1:33.1.37":	"न च थेरे भिक्खू अनुपखज्ज निसीदितब्बं, न नवा भिक्खू आसनेन पटिबाहितब्बा। ",
"pli-tv-kd1:33.1.38":	"जन्ताघरे अन्तेवासिकस्स परिकम्मं कातब्बं। ",
"pli-tv-kd1:33.1.39":	"जन्ताघरा निक्खमन्तेन जन्ताघरपीठं आदाय पुरतो च पच्छतो च पटिच्छादेत्वा जन्ताघरा निक्खमितब्बं। ",
"pli-tv-kd1:33.1.40":	"उदकेपि अन्तेवासिकस्स परिकम्मं कातब्बं। ",
"pli-tv-kd1:33.1.41":	"नहातेन पठमतरं उत्तरित्वा अत्तनो गत्तं वोदकं कत्वा निवासेत्वा अन्तेवासिकस्स गत्ततो उदकं पमज्जितब्बं, निवासनं दातब्बं, सङ्घाटि दातब्बा, जन्ताघरपीठं आदाय पठमतरं आगन्त्वा आसनं पञ्ञपेतब्बं, पादोदकं पादपीठं पादकथलिकं उपनिक्खिपितब्बं। ",
"pli-tv-kd1:33.1.42":	"अन्तेवासिको पानीयेन पुच्छितब्बो। ",
"pli-tv-kd1:33.1.43.1":	"यस्मिं विहारे अन्तेवासिको विहरति, सचे सो विहारो उक्लापो होति, सचे उस्सहति, सोधेतब्बो। ",
"pli-tv-kd1:33.1.44":	"विहारं सोधेन्तेन पठमं पत्तचीवरं नीहरित्वा एकमन्तं निक्खिपितब्बं; ",
"pli-tv-kd1:33.1.45":	"निसीदनपच्चत्थरणं नीहरित्वा एकमन्तं निक्खिपितब्बं; ",
"pli-tv-kd1:33.1.46":	"भिसिबिब्बोहनं नीहरित्वा एकमन्तं निक्खिपितब्बं; ",
"pli-tv-kd1:33.1.47":	"मञ्चो नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बो; ",
"pli-tv-kd1:33.1.48":	"पीठं नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बं; ",
"pli-tv-kd1:33.1.49":	"मञ्चपटिपादका नीहरित्वा एकमन्तं निक्खिपितब्बा; ",
"pli-tv-kd1:33.1.50":	"खेळमल्लको नीहरित्वा एकमन्तं निक्खिपितब्बो; ",
"pli-tv-kd1:33.1.51":	"अपस्सेनफलकं नीहरित्वा एकमन्तं निक्खिपितब्बं; ",
"pli-tv-kd1:33.1.52":	"भूमत्थरणं यथापञ्ञत्तं सल्लक्खेत्वा नीहरित्वा एकमन्तं निक्खिपितब्बं। ",
"pli-tv-kd1:33.1.53":	"सचे विहारे सन्तानकं होति, उल्लोका पठमं ओतारेतब्बं, आलोकसन्धिकण्णभागा पमज्जितब्बा। ",
"pli-tv-kd1:33.1.54":	"सचे गेरुकपरिकम्मकता भित्ति कण्णकिता होति, चोळकं तेमेत्वा पीळेत्वा पमज्जितब्बा। ",
"pli-tv-kd1:33.1.55":	"सचे काळवण्णकता भूमि कण्णकिता होति, चोळकं तेमेत्वा पीळेत्वा पमज्जितब्बा। ",
"pli-tv-kd1:33.1.56":	"सचे अकता होति भूमि, उदकेन परिप्फोसित्वा सम्मज्जितब्बा—",
"pli-tv-kd1:33.1.57":	"मा विहारो रजेन उहञ्ञीति। ",
"pli-tv-kd1:33.1.58":	"सङ्कारं विचिनित्वा एकमन्तं छड्डेतब्बं। ",
"pli-tv-kd1:33.1.59":	"भूमत्थरणं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:33.1.60":	"मञ्चपटिपादका ओतापेत्वा पमज्जित्वा अतिहरित्वा यथाठाने ठपेतब्बा। ",
"pli-tv-kd1:33.1.61":	"मञ्चो ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथापञ्ञत्तं पञ्ञपेतब्बो। ",
"pli-tv-kd1:33.1.62":	"पीठं ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथापञ्ञत्तं पञ्ञपेतब्बं। ",
"pli-tv-kd1:33.1.63":	"भिसिबिब्बोहनं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:33.1.64":	"निसीदनपच्चत्थरणं ओतापेत्वा सोधेत्वा पप्फोटेत्वा अतिहरित्वा यथापञ्ञत्तं पञ्ञपेतब्बं। ",
"pli-tv-kd1:33.1.65":	"खेळमल्लको ओतापेत्वा पमज्जित्वा अतिहरित्वा यथाठाने ठपेतब्बो। ",
"pli-tv-kd1:33.1.66":	"अपस्सेनफलकं ओतापेत्वा पमज्जित्वा अतिहरित्वा यथाठाने ठपेतब्बं। ",
"pli-tv-kd1:33.1.67":	"पत्तचीवरं निक्खिपितब्बं। ",
"pli-tv-kd1:33.1.68":	"पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। ",
"pli-tv-kd1:33.1.69":	"न च अनन्तरहिताय भूमिया पत्तो निक्खिपितब्बो। ",
"pli-tv-kd1:33.1.70":	"चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बं। ",
"pli-tv-kd1:33.1.71":	"सचे पुरत्थिमा सरजा वाता वायन्ति, पुरत्थिमा वातपाना थकेतब्बा। ",
"pli-tv-kd1:33.1.72":	"सचे पच्छिमा सरजा वाता वायन्ति, पच्छिमा वातपाना थकेतब्बा। ",
"pli-tv-kd1:33.1.73":	"सचे उत्तरा सरजा वाता वायन्ति, उत्तरा वातपाना थकेतब्बा। ",
"pli-tv-kd1:33.1.74":	"सचे दक्खिणा सरजा वाता वायन्ति, दक्खिणा वातपाना थकेतब्बा। ",
"pli-tv-kd1:33.1.75":	"सचे सीतकालो होति, दिवा वातपाना विवरितब्बा, रत्तिं थकेतब्बा। ",
"pli-tv-kd1:33.1.76":	"सचे उण्हकालो होति, दिवा वातपाना थकेतब्बा, रत्तिं विवरितब्बा। ",
"pli-tv-kd1:33.1.77":	"सचे परिवेणं उक्लापं होति, परिवेणं सम्मज्जितब्बं। ",
"pli-tv-kd1:33.1.78":	"सचे कोट्ठको उक्लापो होति, कोट्ठको सम्मज्जितब्बो। ",
"pli-tv-kd1:33.1.79":	"सचे उपट्ठानसाला उक्लापा होति, उपट्ठानसाला सम्मज्जितब्बा। ",
"pli-tv-kd1:33.1.80":	"सचे अग्गिसाला उक्लापा होति, अग्गिसाला सम्मज्जितब्बा। ",
"pli-tv-kd1:33.1.81":	"सचे वच्चकुटि उक्लापा होति, वच्चकुटि सम्मज्जितब्बा। ",
"pli-tv-kd1:33.1.82":	"सचे पानीयं न होति, पानीयं उपट्ठापेतब्बं। ",
"pli-tv-kd1:33.1.83":	"सचे परिभोजनीयं न होति, परिभोजनीयं उपट्ठापेतब्बं। ",
"pli-tv-kd1:33.1.84":	"सचे आचमनकुम्भिया उदकं न होति, आचमनकुम्भिया उदकं आसिञ्चितब्बं। ",
"pli-tv-kd1:33.1.85.1":	"सचे अन्तेवासिकस्स अनभिरति उप्पन्ना होति, आचरियेन वूपकासेतब्बो, वूपकासापेतब्बो, धम्मकथा वास्स कातब्बा। ",
"pli-tv-kd1:33.1.86":	"सचे अन्तेवासिकस्स कुक्कुच्चं उप्पन्नं होति, आचरियेन विनोदेतब्बं, विनोदापेतब्बं, धम्मकथा वास्स कातब्बा। ",
"pli-tv-kd1:33.1.87":	"सचे अन्तेवासिकस्स दिट्ठिगतं उप्पन्नं होति, आचरियेन विवेचेतब्बं, विवेचापेतब्बं, धम्मकथा वास्स कातब्बा। ",
"pli-tv-kd1:33.1.88":	"सचे अन्तेवासिको गरुधम्मं अज्झापन्नो होति परिवासारहो, आचरियेन उस्सुक्कं कातब्बं—",
"pli-tv-kd1:33.1.89":	"किन्ति नु खो सङ्घो, अन्तेवासिकस्स परिवासं ददेय्याति। ",
"pli-tv-kd1:33.1.90":	"सचे अन्तेवासिको मूलायपटिकस्सनारहो होति, आचरियेन उस्सुक्कं कातब्बं—",
"pli-tv-kd1:33.1.91":	"किन्ति नु खो सङ्घो अन्तेवासिकं मूलाय पटिकस्सेय्याति। ",
"pli-tv-kd1:33.1.92":	"सचे अन्तेवासिको मानत्तारहो होति, आचरियेन उस्सुक्कं कातब्बं—",
"pli-tv-kd1:33.1.93":	"किन्ति नु खो सङ्घो अन्तेवासिकस्स मानत्तं ददेय्याति। ",
"pli-tv-kd1:33.1.94":	"सचे अन्तेवासिको अब्भानारहो होति, आचरियेन उस्सुक्कं कातब्बं—",
"pli-tv-kd1:33.1.95":	"किन्ति नु खो सङ्घो अन्तेवासिकं अब्भेय्याति। ",
"pli-tv-kd1:33.1.96":	"सचे सङ्घो अन्तेवासिकस्स कम्मं कत्तुकामो होति, तज्जनीयं वा नियस्सं वा पब्बाजनीयं वा पटिसारणीयं वा उक्खेपनीयं वा, आचरियेन उस्सुक्कं कातब्बं—",
"pli-tv-kd1:33.1.97":	"किन्ति नु खो सङ्घो अन्तेवासिकस्स कम्मं न करेय्य, लहुकाय वा परिणामेय्याति। ",
"pli-tv-kd1:33.1.98":	"कतं वा पनस्स होति सङ्घेन कम्मं, तज्जनीयं वा नियस्सं वा पब्बाजनीयं वा पटिसारणीयं वा उक्खेपनीयं वा, आचरियेन उस्सुक्कं कातब्बं—",
"pli-tv-kd1:33.1.99":	"किन्ति नु खो अन्तेवासिको सम्मा वत्तेय्य, लोमं पातेय्य, नेत्थारं वत्तेय्य, सङ्घो तं कम्मं पटिप्पस्सम्भेय्याति। ",
"pli-tv-kd1:33.1.100":	"सचे अन्तेवासिकस्स चीवरं धोवितब्बं होति, आचरियेन आचिक्खितब्बं—‘एवं धोवेय्यासी’ति, ",
"pli-tv-kd1:33.1.101":	"उस्सुक्कं वा कातब्बं—किन्ति नु खो अन्तेवासिकस्स चीवरं धोवियेथाति। ",
"pli-tv-kd1:33.1.102":	"सचे अन्तेवासिकस्स चीवरं कातब्बं होति, आचरियेन आचिक्खितब्बं—‘एवं करेय्यासी’ति, ",
"pli-tv-kd1:33.1.103":	"उस्सुक्कं वा कातब्बं—किन्ति नु खो अन्तेवासिकस्स चीवरं करियेथाति। ",
"pli-tv-kd1:33.1.104":	"सचे अन्तेवासिकस्स रजनं पचितब्बं होति, आचरियेन आचिक्खितब्बं—‘एवं पचेय्यासी’ति, ",
"pli-tv-kd1:33.1.105":	"उस्सुक्कं वा कातब्बं—किन्ति नु खो अन्तेवासिकस्स रजनं पचियेथाति। ",
"pli-tv-kd1:33.1.106":	"सचे अन्तेवासिकस्स चीवरं रजितब्बं होति, आचरियेन आचिक्खितब्बं—‘एवं रजेय्यासी’ति, ",
"pli-tv-kd1:33.1.107":	"उस्सुक्कं वा कातब्बं—किन्ति नु खो अन्तेवासिकस्स चीवरं रजियेथाति। ",
"pli-tv-kd1:33.1.108":	"चीवरं रजन्तेन साधुकं सम्परिवत्तकं सम्परिवत्तकं रजितब्बं, न च अच्छिन्ने थेवे पक्कमितब्बं। ",
"pli-tv-kd1:33.1.109":	"सचे अन्तेवासिको गिलानो होति, यावजीवं उपट्ठातब्बो, वुट्ठानमस्स आगमेतब्बन्”ति। ",
"pli-tv-kd1:33.1.110":	"अन्तेवासिकवत्तं निट्ठितं। ",
"pli-tv-kd1:33.1.111":	"छट्ठो भाणवारो। ",
"pli-tv-kd1:34.1.0":	"२०। पणामनाखमापना ",
"pli-tv-kd1:34.1.1":	"तेन खो पन समयेन अन्तेवासिका आचरियेसु न सम्मा वत्तन्ति …पे… ",
"pli-tv-kd1:34.1.2":	"भगवतो एतमत्थं आरोचेसुं …पे… ",
"pli-tv-kd1:34.1.3":	"“न, भिक्खवे, अन्तेवासिकेन आचरियम्हि न सम्मा वत्तितब्बं। ",
"pli-tv-kd1:34.1.4":	"यो न सम्मा वत्तेय्य, आपत्ति दुक्कटस्सा”ति। ",
"pli-tv-kd1:34.1.5":	"नेव सम्मा वत्तन्ति। ",
"pli-tv-kd1:34.1.6":	"भगवतो एतमत्थं आरोचेसुं …पे… ",
"pli-tv-kd1:34.1.7":	"“अनुजानामि, भिक्खवे, असम्मावत्तन्तं पणामेतुं। ",
"pli-tv-kd1:34.1.8":	"एवञ्च पन, भिक्खवे, पणामेतब्बो—",
"pli-tv-kd1:34.1.9":	"पणामेमि तन्ति वा, मायिध पटिक्कमीति वा, नीहर ते पत्तचीवरन्ति वा, नाहं तया उपट्ठातब्बोति वा। ",
"pli-tv-kd1:34.1.10":	"कायेन विञ्ञापेति, वाचाय विञ्ञापेति, कायेन वाचाय विञ्ञापेति, पणामितो होति अन्तेवासिको; ",
"pli-tv-kd1:34.1.11":	"न कायेन विञ्ञापेति, न वाचाय विञ्ञापेति, न कायेन वाचाय विञ्ञापेति, न पणामितो होति अन्तेवासिको”ति। ",
"pli-tv-kd1:34.1.12":	"तेन खो पन समयेन अन्तेवासिका पणामिता न खमापेन्ति। ",
"pli-tv-kd1:34.1.13":	"भगवतो एतमत्थं आरोचेसुं। ",
"pli-tv-kd1:34.1.14":	"“अनुजानामि, भिक्खवे, खमापेतुन्”ति। ",
"pli-tv-kd1:34.1.15":	"नेव खमापेन्ति। ",
"pli-tv-kd1:34.1.16":	"भगवतो एतमत्थं आरोचेसुं। ",
"pli-tv-kd1:34.1.17":	"“न, भिक्खवे, पणामितेन न खमापेतब्बो। ",
"pli-tv-kd1:34.1.18":	"यो न खमापेय्य, आपत्ति दुक्कटस्सा”ति। ",
"pli-tv-kd1:34.1.19":	"तेन खो पन समयेन आचरिया खमापियमाना न खमन्ति। ",
"pli-tv-kd1:34.1.20":	"भगवतो एतमत्थं आरोचेसुं। ",
"pli-tv-kd1:34.1.21":	"“अनुजानामि, भिक्खवे, खमितुन्”ति। ",
"pli-tv-kd1:34.1.22":	"नेव खमन्ति। ",
"pli-tv-kd1:34.1.23":	"अन्तेवासिका पक्कमन्तिपि विब्भमन्तिपि तित्थियेसुपि सङ्कमन्ति। ",
"pli-tv-kd1:34.1.24":	"भगवतो एतमत्थं आरोचेसुं। ",
"pli-tv-kd1:34.1.25":	"“न, भिक्खवे, खमापियमानेन न खमितब्बं। ",
"pli-tv-kd1:34.1.26":	"यो न खमेय्य, आपत्ति दुक्कटस्सा”ति। ",
"pli-tv-kd1:34.1.27":	"तेन खो पन समयेन आचरिया सम्मावत्तन्तं पणामेन्ति, असम्मावत्तन्तं न पणामेन्ति। ",
"pli-tv-kd1:34.1.28":	"भगवतो एतमत्थं आरोचेसुं। ",
"pli-tv-kd1:34.1.29":	"“न, भिक्खवे, सम्मावत्तन्तो पणामेतब्बो। ",
"pli-tv-kd1:34.1.30":	"यो पणामेय्य, आपत्ति दुक्कटस्स। ",
"pli-tv-kd1:34.1.31":	"न च, भिक्खवे, असम्मावत्तन्तो न पणामेतब्बो। ",
"pli-tv-kd1:34.1.32":	"यो न पणामेय्य, आपत्ति दुक्कटस्साति। ",
"pli-tv-kd1:34.1.33":	"पञ्चहि, भिक्खवे, अङ्गेहि समन्नागतो अन्तेवासिको पणामेतब्बो। ",
"pli-tv-kd1:34.1.34":	"आचरियम्हि नाधिमत्तं पेमं होति, नाधिमत्तो पसादो होति, नाधिमत्ता हिरी होति, नाधिमत्तो गारवो होति, नाधिमत्ता भावना होति—",
"pli-tv-kd1:34.1.35":	"इमेहि खो, भिक्खवे, पञ्चहङ्गेहि समन्नागतो अन्तेवासिको पणामेतब्बो। ",
"pli-tv-kd1:34.1.36":	"पञ्चहि, भिक्खवे, अङ्गेहि समन्नागतो अन्तेवासिको न पणामेतब्बो। ",
"pli-tv-kd1:34.1.37":	"आचरियम्हि अधिमत्तं पेमं होति, अधिमत्तो पसादो होति, अधिमत्ता हिरी होति, अधिमत्तो गारवो होति, अधिमत्ता भावना होति—",
"pli-tv-kd1:34.1.38":	"इमेहि खो, भिक्खवे, पञ्चहङ्गेहि समन्नागतो अन्तेवासिको न पणामेतब्बो। ",
"pli-tv-kd1:34.1.39":	"पञ्चहि, भिक्खवे, अङ्गेहि समन्नागतो अन्तेवासिको अलं पणामेतुं। ",
"pli-tv-kd1:34.1.40":	"आचरियम्हि नाधिमत्तं पेमं होति, नाधिमत्तो पसादो होति, नाधिमत्ता हिरी होति, नाधिमत्तो गारवो होति, नाधिमत्ता भावना होति—",
"pli-tv-kd1:34.1.41":	"इमेहि खो, भिक्खवे, पञ्चहङ्गेहि समन्नागतो अन्तेवासिको अलं पणामेतुं। ",
"pli-tv-kd1:34.1.42":	"पञ्चहि, भिक्खवे, अङ्गेहि समन्नागतो अन्तेवासिको नालं पणामेतुं। ",
"pli-tv-kd1:34.1.43":	"आचरियम्हि अधिमत्तं पेमं होति, अधिमत्तो पसादो होति, अधिमत्ता हिरी होति, अधिमत्तो गारवो होति, अधिमत्ता भावना होति—",
"pli-tv-kd1:34.1.44":	"इमेहि खो, भिक्खवे, पञ्चहङ्गेहि समन्नागतो अन्तेवासिको नालं पणामेतुं। ",
"pli-tv-kd1:34.1.45":	"पञ्चहि, भिक्खवे, अङ्गेहि समन्नागतं अन्तेवासिकं अप्पणामेन्तो आचरियो सातिसारो होति, पणामेन्तो अनतिसारो होति। ",
"pli-tv-kd1:34.1.46":	"आचरियम्हि नाधिमत्तं पेमं होति, नाधिमत्तो पसादो होति, नाधिमत्ता हिरी होति, नाधिमत्तो गारवो होति, नाधिमत्ता भावना होति—",
"pli-tv-kd1:34.1.47":	"इमेहि खो, भिक्खवे, पञ्चहङ्गेहि समन्नागतं अन्तेवासिकं अप्पणामेन्तो आचरियो सातिसारो होति, पणामेन्तो अनतिसारो होति। ",
"pli-tv-kd1:34.1.48":	"पञ्चहि, भिक्खवे, अङ्गेहि समन्नागतं अन्तेवासिकं पणामेन्तो आचरियो सातिसारो होति, अप्पणामेन्तो अनतिसारो होति। ",
"pli-tv-kd1:34.1.49":	"आचरियम्हि अधिमत्तं पेमं होति, अधिमत्तो पसादो होति, अधिमत्ता हिरी होति, अधिमत्तो गारवो होति, अधिमत्ता भावना होति—",
"pli-tv-kd1:34.1.50":	"इमेहि खो, भिक्खवे, पञ्चहङ्गेहि समन्नागतं अन्तेवासिकं पणामेन्तो आचरियो सातिसारो होति, अप्पणामेन्तो अनतिसारो होती”ति। ",
"pli-tv-kd1:34.1.51":	"पणामना खमापना निट्ठिता। ",
"pli-tv-kd1:35.1.0":	"२१। बालअब्यत्तवत्थु ",
"pli-tv-kd1:35.1.1":	"तेन खो पन समयेन भिक्खू, दसवस्सम्हा दसवस्सम्हाति, बाला अब्यत्ता निस्सयं देन्ति। ",
"pli-tv-kd1:35.1.2":	"दिस्सन्ति आचरिया बाला, अन्तेवासिका पण्डिता। ",
"pli-tv-kd1:35.1.3":	"दिस्सन्ति आचरिया अब्यत्ता, अन्तेवासिका ब्यत्ता। ",
"pli-tv-kd1:35.1.4":	"दिस्सन्ति आचरिया अप्पस्सुता, अन्तेवासिका बहुस्सुता। ",
"pli-tv-kd1:35.1.5":	"दिस्सन्ति आचरिया दुप्पञ्ञा, अन्तेवासिका पञ्ञवन्तो। ",
"pli-tv-kd1:35.1.6":	"ये ते भिक्खू अप्पिच्छा …पे… ते उज्झायन्ति खिय्यन्ति विपाचेन्ति—",
"pli-tv-kd1:35.1.7":	"“कथञ्हि नाम भिक्खू—दसवस्सम्हा दसवस्सम्हाति—बाला अब्यत्ता निस्सयं दस्सन्ति। ",
"pli-tv-kd1:35.1.8":	"दिस्सन्ति आचरिया बाला अन्तेवासिका पण्डिता, दिस्सन्ति आचरिया अब्यत्ता अन्तेवासिका ब्यत्ता, दिस्सन्ति आचरिया अप्पस्सुता अन्तेवासिका बहुस्सुता, दिस्सन्ति आचरिया दुप्पञ्ञा अन्तेवासिका पञ्ञवन्तो”ति। ",
"pli-tv-kd1:35.2.1":	"अथ खो ते भिक्खू भगवतो एतमत्थं आरोचेसुं …पे… ",
"pli-tv-kd1:35.2.2":	"“सच्चं किर, भिक्खवे, भिक्खू—",
"pli-tv-kd1:35.2.3":	"दसवस्सम्हा दसवस्सम्हाति—",
"pli-tv-kd1:35.2.4":	"बाला अब्यत्ता निस्सयं देन्ति …पे… ",
"pli-tv-kd1:35.2.5":	"“सच्चं, भगवा”ति। ",
"pli-tv-kd1:35.2.6":	"विगरहि बुद्धो भगवा …पे… ",
"pli-tv-kd1:35.2.7":	"विगरहित्वा …पे… ",
"pli-tv-kd1:35.2.8":	"धम्मिं कथं कत्वा भिक्खू आमन्तेसि—",
"pli-tv-kd1:35.2.9":	"“न, भिक्खवे, बालेन अब्यत्तेन निस्सयो दातब्बो। ",
"pli-tv-kd1:35.2.10":	"यो ददेय्य, आपत्ति दुक्कटस्स। ",
"pli-tv-kd1:35.2.11":	"अनुजानामि, भिक्खवे, ब्यत्तेन भिक्खुना पटिबलेन दसवस्सेन वा अतिरेकदसवस्सेन वा निस्सयं दातुन्”ति। ",
"pli-tv-kd1:35.2.12":	"बालअब्यत्तवत्थु निट्ठितं। ",
"pli-tv-kd1:36.1.0":	"२२। निस्सयपटिप्पस्सद्धिकथा ",
"pli-tv-kd1:36.1.1":	"तेन खो पन समयेन भिक्खू आचरियुपज्झायेसु पक्कन्तेसुपि विब्भन्तेसुपि कालङ्कतेसुपि पक्खसङ्कन्तेसुपि निस्सयपटिप्पस्सद्धियो न जानन्ति। ",
"pli-tv-kd1:36.1.2":	"भगवतो एतमत्थं आरोचेसुं। ",
"pli-tv-kd1:36.1.3":	"“पञ्चिमा, भिक्खवे, निस्सयपटिप्पस्सद्धियो उपज्झायम्हा—",
"pli-tv-kd1:36.1.4":	"उपज्झायो पक्कन्तो वा होति, विब्भन्तो वा, कालङ्कतो वा, पक्खसङ्कन्तो वा, आणत्तियेव पञ्चमी। ",
"pli-tv-kd1:36.1.5":	"इमा खो, भिक्खवे, पञ्च निस्सयपटिप्पस्सद्धियो उपज्झायम्हा। ",
"pli-tv-kd1:36.1.6":	"छयिमा, भिक्खवे, निस्सयपटिप्पस्सद्धियो आचरियम्हा—",
"pli-tv-kd1:36.1.7":	"आचरियो पक्कन्तो वा होति, विब्भन्तो वा, कालङ्कतो वा, पक्खसङ्कन्तो वा, आणत्तियेव पञ्चमी, उपज्झायेन वा समोधानगतो होति। ",
"pli-tv-kd1:36.1.8":	"इमा खो, भिक्खवे, छ निस्सयपटिप्पस्सद्धियो आचरियम्हा। ",
"pli-tv-kd1:36.1.9":	"निस्सयपटिप्पस्सद्धिकथा निट्ठिता। ",
"pli-tv-kd1:36.2.0":	"२३। उपसम्पादेतब्बपञ्चक ",
"pli-tv-kd1:36.2.1":	"पञ्चहि, भिक्खवे, अङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.2.2":	"न असेक्खेन सीलक्खन्धेन समन्नागतो होति, न असेक्खेन समाधिक्खन्धेन समन्नागतो होति, न असेक्खेन पञ्ञाक्खन्धेन समन्नागतो होति, न असेक्खेन विमुत्तिक्खन्धेन समन्नागतो होति, न असेक्खेन विमुत्तिञाणदस्सनक्खन्धेन समन्नागतो होति—",
"pli-tv-kd1:36.2.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.3.1":	"पञ्चहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.3.2":	"असेक्खेन सीलक्खन्धेन समन्नागतो होति, असेक्खेन समाधिक्खन्धेन समन्नागतो होति, असेक्खेन पञ्ञाक्खन्धेन समन्नागतो होति, असेक्खेन विमुत्तिक्खन्धेन समन्नागतो होति, असेक्खेन विमुत्तिञाणदस्सनक्खन्धेन समन्नागतो होति—",
"pli-tv-kd1:36.3.3":	"इमेहि खो, भिक्खवे, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.4.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.4.2":	"अत्तना न असेक्खेन सीलक्खन्धेन समन्नागतो होति, न परं असेक्खे सीलक्खन्धे समादपेता; ",
"pli-tv-kd1:36.4.3":	"अत्तना न असेक्खेन समाधिक्खन्धेन समन्नागतो होति, न परं असेक्खे समाधिक्खन्धे समादपेता; ",
"pli-tv-kd1:36.4.4":	"अत्तना न असेक्खेन पञ्ञाक्खन्धेन समन्नागतो होति, न परं असेक्खे पञ्ञाक्खन्धे समादपेता; ",
"pli-tv-kd1:36.4.5":	"अत्तना न असेक्खेन विमुत्तिक्खन्धेन समन्नागतो होति, न परं असेक्खे विमुत्तिक्खन्धे समादपेता; ",
"pli-tv-kd1:36.4.6":	"अत्तना न असेक्खेन विमुत्तिञाणदस्सनक्खन्धेन समन्नागतो होति, न परं असेक्खे विमुत्तिञाणदस्सनक्खन्धे समादपेता—",
"pli-tv-kd1:36.4.7":	"इमेहि खो, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.5.1":	"पञ्चहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.5.2":	"अत्तना असेक्खेन सीलक्खन्धेन समन्नागतो होति, परं असेक्खे सीलक्खन्धे समादपेता; ",
"pli-tv-kd1:36.5.3":	"अत्तना असेक्खेन समाधिक्खन्धेन समन्नागतो होति, परं असेक्खे समाधिक्खन्धे समादपेता; ",
"pli-tv-kd1:36.5.4":	"अत्तना असेक्खेन पञ्ञाक्खन्धेन समन्नागतो होति, परं असेक्खे पञ्ञाक्खन्धे समादपेता; ",
"pli-tv-kd1:36.5.5":	"अत्तना असेक्खेन विमुत्तिक्खन्धेन समन्नागतो होति, परं असेक्खे विमुत्तिक्खन्धे समादपेता; ",
"pli-tv-kd1:36.5.6":	"अत्तना असेक्खेन विमुत्तिञाणदस्सनक्खन्धेन समन्नागतो होति, परं असेक्खे विमुत्तिञाणदस्सनक्खन्धे समादपेता—",
"pli-tv-kd1:36.5.7":	"इमेहि खो, भिक्खवे, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.6.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.6.2":	"अस्सद्धो होति, अहिरिको होति, अनोत्तप्पी होति, कुसीतो होति, मुट्ठस्सति होति—",
"pli-tv-kd1:36.6.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.7.1":	"पञ्चहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.7.2":	"सद्धो होति, हिरिमा होति, ओत्तप्पी होति, आरद्धवीरियो होति, उपट्ठितस्सति होति—",
"pli-tv-kd1:36.7.3":	"इमेहि खो, भिक्खवे, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.8.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.8.2":	"अधिसीले सीलविपन्नो होति, अज्झाचारे आचारविपन्नो होति, अतिदिट्ठिया दिट्ठिविपन्नो होति, अप्पस्सुतो होति, दुप्पञ्ञो होति—",
"pli-tv-kd1:36.8.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.9.1":	"पञ्चहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.9.2":	"न अधिसीले सीलविपन्नो होति, न अज्झाचारे आचारविपन्नो होति, न अतिदिट्ठिया दिट्ठिविपन्नो होति, बहुस्सुतो होति, पञ्ञवा होति—",
"pli-tv-kd1:36.9.3":	"इमेहि खो, भिक्खवे, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.10.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.10.2":	"न पटिबलो होति अन्तेवासिं वा सद्धिविहारिं वा गिलानं उपट्ठातुं वा उपट्ठापेतुं वा, अनभिरतं वूपकासेतुं वा वूपकासापेतुं वा, उप्पन्नं कुक्कुच्चं धम्मतो विनोदेतुं आपत्तिं न जानाति, आपत्तिया वुट्ठानं न जानाति—",
"pli-tv-kd1:36.10.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.11.1":	"पञ्चहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.11.2":	"पटिबलो होति अन्तेवासिं वा सद्धिविहारिं वा गिलानं उपट्ठातुं वा उपट्ठापेतुं वा, अनभिरतं वूपकासेतुं वा वूपकासापेतुं वा, उप्पन्नं कुक्कुच्चं धम्मतो विनोदेतुं आपत्तिं जानाति, आपत्तिया वुट्ठानं जानाति—",
"pli-tv-kd1:36.11.3":	"इमेहि खो, भिक्खवे, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.12.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.12.2":	"न पटिबलो होति अन्तेवासिं वा सद्धिविहारिं वा अभिसमाचारिकाय सिक्खाय सिक्खापेतुं, आदिब्रह्मचरियकाय सिक्खाय विनेतुं, अभिधम्मे विनेतुं, अभिविनये विनेतुं, उप्पन्नं दिट्ठिगतं धम्मतो विवेचेतुं—",
"pli-tv-kd1:36.12.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.13.1":	"पञ्चहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.13.2":	"पटिबलो होति अन्तेवासिं वा सद्धिविहारिं वा अभिसमाचारिकाय सिक्खाय सिक्खापेतुं, आदिब्रह्मचरियकाय सिक्खाय विनेतुं, अभिधम्मे विनेतुं, अभिविनये विनेतुं, उप्पन्नं दिट्ठिगतं धम्मतो विवेचेतुं—",
"pli-tv-kd1:36.13.3":	"इमेहि खो, भिक्खवे, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.14.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.14.2":	"आपत्तिं न जानाति, अनापत्तिं न जानाति, लहुकं आपत्तिं न जानाति, गरुकं आपत्तिं न जानाति, उभयानि खो पनस्स पातिमोक्खानि वित्थारेन न स्वागतानि होन्ति न सुविभत्तानि न सुप्पवत्तीनि न सुविनिच्छितानि सुत्तसो अनुब्यञ्जनसो—",
"pli-tv-kd1:36.14.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.15.1":	"पञ्चहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.15.2":	"आपत्तिं जानाति, अनापत्तिं जानाति, लहुकं आपत्तिं जानाति, गरुकं आपत्तिं जानाति, उभयानि खो पनस्स पातिमोक्खानि वित्थारेन स्वागतानि होन्ति सुविभत्तानि सुप्पवत्तीनि सुविनिच्छितानि सुत्तसो अनुब्यञ्जनसो—",
"pli-tv-kd1:36.15.3":	"इमेहि खो, भिक्खवे, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.16.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.16.2":	"आपत्तिं न जानाति, अनापत्तिं न जानाति, लहुकं आपत्तिं न जानाति, गरुकं आपत्तिं न जानाति, ऊनदसवस्सो होति—",
"pli-tv-kd1:36.16.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:36.17.1":	"पञ्चहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:36.17.2":	"आपत्तिं जानाति, अनापत्तिं जानाति, लहुकं आपत्तिं जानाति, गरुकं आपत्तिं जानाति, दसवस्सो वा होति अतिरेकदसवस्सो वा—",
"pli-tv-kd1:36.17.3":	"इमेहि खो, भिक्खवे, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो”ति। ",
"pli-tv-kd1:36.17.4":	"उपसम्पादेतब्बपञ्चकसोळसवारो निट्ठितो। ",
"pli-tv-kd1:37.1.0":	"२४। उपसम्पादेतब्बछक्क ",
"pli-tv-kd1:37.1.1":	"“छहि, भिक्खवे, अङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.1.2":	"न असेक्खेन सीलक्खन्धेन समन्नागतो होति, न असेक्खेन समाधिक्खन्धेन समन्नागतो होति, न असेक्खेन पञ्ञाक्खन्धेन समन्नागतो होति, न असेक्खेन विमुत्तिक्खन्धेन समन्नागतो होति, न असेक्खेन विमुत्तिञाणदस्सनक्खन्धेन समन्नागतो होति, ऊनदसवस्सो होति—",
"pli-tv-kd1:37.1.3":	"इमेहि खो, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.2.1":	"छहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.2.2":	"असेक्खेन सीलक्खन्धेन समन्नागतो होति, असेक्खेन समाधिक्खन्धेन समन्नागतो होति, असेक्खेन पञ्ञाक्खन्धेन समन्नागतो होति, असेक्खेन विमुत्तिक्खन्धेन समन्नागतो होति, असेक्खेन विमुत्तिञाणदस्सनक्खन्धेन समन्नागतो होति, दसवस्सो वा होति अतिरेकदसवस्सो वा—",
"pli-tv-kd1:37.2.3":	"इमेहि खो, भिक्खवे, छहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.3.1":	"अपरेहिपि, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.3.2":	"अत्तना न असेक्खेन सीलक्खन्धेन समन्नागतो होति, न परं असेक्खे सीलक्खन्धे समादपेता; ",
"pli-tv-kd1:37.3.3":	"अत्तना न असेक्खेन समाधिक्खन्धेन समन्नागतो होति, न परं असेक्खे समाधिक्खन्धे समादपेता; ",
"pli-tv-kd1:37.3.4":	"अत्तना न असेक्खेन पञ्ञाक्खन्धेन समन्नागतो होति, न परं असेक्खे पञ्ञाक्खन्धे समादपेता; ",
"pli-tv-kd1:37.3.5":	"अत्तना न असेक्खेन विमुत्तिक्खन्धेन समन्नागतो होति, न परं असेक्खे विमुत्तिक्खन्धे समादपेता; ",
"pli-tv-kd1:37.3.6":	"अत्तना न असेक्खेन विमुत्तिञाणदस्सनक्खन्धेन समन्नागतो होति, न परं असेक्खे विमुत्तिञाणदस्सनक्खन्धे समादपेता; ",
"pli-tv-kd1:37.3.7":	"ऊनदसवस्सो होति—",
"pli-tv-kd1:37.3.8":	"इमेहि खो, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.4.1":	"छहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.4.2":	"अत्तना असेक्खेन सीलक्खन्धेन समन्नागतो होति, परं असेक्खे सीलक्खन्धे समादपेता अत्तना असेक्खेन समाधिक्खन्धेन समन्नागतो होति, परं असेक्खे समाधिक्खन्धे समादपेता। ",
"pli-tv-kd1:37.4.3":	"अत्तना असेक्खेन पञ्ञाक्खन्धेन समन्नागतो होति, परं असेक्खे पञ्ञाक्खन्धे समादपेता। ",
"pli-tv-kd1:37.4.4":	"अत्तना असेक्खेन विमुत्तिक्खन्धेन समन्नागतो होति, परं असेक्खे विमुत्तिक्खन्धे समादपेता। ",
"pli-tv-kd1:37.4.5":	"अत्तना असेक्खेन विमुत्तिञाणदस्सनक्खन्धेन समन्नागतो होति, परं असेक्खे विमुत्तिञाणदस्सनक्खन्धे समादपेता; ",
"pli-tv-kd1:37.4.6":	"दसवस्सो वा होति अतिरेकदसवस्सो वा—",
"pli-tv-kd1:37.4.7":	"इमेहि खो, भिक्खवे, छहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.5.1":	"अपरेहिपि, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.5.2":	"अस्सद्धो होति, अहिरिको होति, अनोत्तप्पी होति, कुसीतो होति, मुट्ठस्सति होति, ऊनदसवस्सो होति—",
"pli-tv-kd1:37.5.3":	"इमेहि खो, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.6.1":	"छहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.6.2":	"सद्धो होति, हिरिमा होति, ओत्तप्पी होति, आरद्धवीरियो होति, उपट्ठितस्सति होति, दसवस्सो वा होति अतिरेकदसवस्सो वा—",
"pli-tv-kd1:37.6.3":	"इमेहि खो, भिक्खवे, छहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.7.1":	"अपरेहिपि, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.7.2":	"अधिसीले सीलविपन्नो होति, अज्झाचारे आचारविपन्नो होति, अतिदिट्ठिया दिट्ठिविपन्नो होति, अप्पस्सुतो होति, दुप्पञ्ञो होति, ऊनदसवस्सो होति—",
"pli-tv-kd1:37.7.3":	"इमेहि खो, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.8.1":	"छहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.8.2":	"न अधिसीले सीलविपन्नो होति, न अज्झाचारे आचारविपन्नो होति, न अतिदिट्ठिया दिट्ठिविपन्नो होति, बहुस्सुतो होति, पञ्ञवा होति, दसवस्सो वा होति अतिरेकदसवस्सो वा—",
"pli-tv-kd1:37.8.3":	"इमेहि खो, भिक्खवे, छहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.9.1":	"अपरेहिपि, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.9.2":	"न पटिबलो होति अन्तेवासिं वा सद्धिविहारिं वा गिलानं उपट्ठातुं वा उपट्ठापेतुं वा, अनभिरतं वूपकासेतुं वा वूपकासापेतुं वा, उप्पन्नं कुक्कुच्चं धम्मतो विनोदेतुं, आपत्तिं न जानाति, आपत्तिया वुट्ठानं न जानाति, ऊनदसवस्सो होति—",
"pli-tv-kd1:37.9.3":	"इमेहि खो, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.10.1":	"छहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.10.2":	"पटिबलो होति अन्तेवासिं वा सद्धिविहारिं वा गिलानं उपट्ठातुं वा उपट्ठापेतुं वा, अनभिरतं वूपकासेतुं वा वूपकासापेतुं वा, उप्पन्नं कुक्कुच्चं धम्मतो विनोदेतुं, आपत्तिं जानाति, आपत्तिया वुट्ठानं जानाति, दसवस्सो वा होति अतिरेकदसवस्सो वा—",
"pli-tv-kd1:37.10.3":	"इमेहि खो, भिक्खवे, छहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.11.1":	"अपरेहिपि, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.11.2":	"न पटिबलो होति अन्तेवासिं वा सद्धिविहारिं वा अभिसमाचारिकाय सिक्खाय सिक्खापेतुं, आदिब्रह्मचरियकाय सिक्खाय विनेतुं, अभिधम्मे विनेतुं, अभिविनये विनेतुं, उप्पन्नं दिट्ठिगतं धम्मतो विवेचेतुं, ऊनदसवस्सो होति—",
"pli-tv-kd1:37.11.3":	"इमेहि खो, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.12.1":	"छहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.12.2":	"पटिबलो होति अन्तेवासिं वा सद्धिविहारिं वा अभिसमाचारिकाय सिक्खाय सिक्खापेतुं आदिब्रह्मचरियकाय सिक्खाय विनेतुं, अभिधम्मे विनेतुं, अभिविनये विनेतुं, उप्पन्नं दिट्ठिगतं धम्मतो विवेचेतुं, दसवस्सो वा होति अतिरेकदसवस्सो वा—",
"pli-tv-kd1:37.12.3":	"इमेहि खो, भिक्खवे, छहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.13.1":	"अपरेहिपि, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.13.2":	"आपत्तिं न जानाति, अनापत्तिं न जानाति, लहुकं आपत्तिं न जानाति, गरुकं आपत्तिं न जानाति, उभयानि खो पनस्स पातिमोक्खानि वित्थारेन न स्वागतानि होन्ति न सुविभत्तानि न सुप्पवत्तीनि न सुविनिच्छितानि सुत्तसो अनुब्यञ्जनसो, ऊनदसवस्सो होति—",
"pli-tv-kd1:37.13.3":	"इमेहि खो, भिक्खवे, छहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। ",
"pli-tv-kd1:37.14.1":	"छहि, भिक्खवे, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। ",
"pli-tv-kd1:37.14.2":	"आपत्तिं जानाति, अनापत्तिं जानाति, लहुकं आपत्तिं जानाति, गरुकं आपत्तिं जानाति, उभयानि खो पनस्स पातिमोक्खानि वित्थारेन स्वागतानि होन्ति सुविभत्तानि सुप्पवत्तीनि सुविनिच्छितानि सुत्तसो अनुब्यञ्जनसो, दसवस्सो वा होति अतिरेकदसवस्सो वा—",
"pli-tv-kd1:37.14.3":	"इमेहि खो, भिक्खवे, छहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो”ति। ",
"pli-tv-kd1:37.14.4":	"उपसम्पादेतब्बछक्कचुद्दसवारो निट्ठितो। ",
"pli-tv-kd1:38.1.0":	"२५। अञ्ञतित्थियपुब्बकथा ",
"pli-tv-kd1:38.1.1":	"तेन खो पन समयेन यो सो अञ्ञतित्थियपुब्बो उपज्झायेन सहधम्मिकं वुच्चमानो उपज्झायस्स वादं आरोपेत्वा तंयेव तित्थायतनं सङ्कमि। ",
"pli-tv-kd1:38.1.2":	"सो पुन पच्चागन्त्वा भिक्खू उपसम्पदं याचि। ",
"pli-tv-kd1:38.1.3":	"भिक्खू भगवतो एतमत्थं आरोचेसुं। ",
"pli-tv-kd1:38.1.4":	"“यो सो, भिक्खवे, अञ्ञतित्थियपुब्बो उपज्झायेन सहधम्मिकं वुच्चमानो उपज्झायस्स वादं आरोपेत्वा तंयेव तित्थायतनं सङ्कन्तो, सो आगतो न उपसम्पादेतब्बो। ",
"pli-tv-kd1:38.1.5":	"यो सो, भिक्खवे, अञ्ञोपि अञ्ञतित्थियपुब्बो इमस्मिं धम्मविनये आकङ्खति पब्बज्जं, आकङ्खति उपसम्पदं, तस्स चत्तारो मासे परिवासो दातब्बो। ",
"pli-tv-kd1:38.2.1":	"एवञ्च पन, भिक्खवे, दातब्बो—",
"pli-tv-kd1:38.2.2":	"पठमं केसमस्सुं ओहारापेत्वा कासायानि वत्थानि अच्छादापेत्वा एकंसं उत्तरासङ्गं कारापेत्वा भिक्खूनं पादे वन्दापेत्वा उक्कुटिकं निसीदापेत्वा अञ्जलिं पग्गण्हापेत्वा ‘एवं वदेही’ति वत्तब्बो—",
"pli-tv-kd1:38.2.3":	"‘बुद्धं सरणं गच्छामि, ",
"pli-tv-kd1:38.2.4":	"धम्मं सरणं गच्छामि, ",
"pli-tv-kd1:38.2.5":	"सङ्घं सरणं गच्छामि। ",
"pli-tv-kd1:38.2.6":	"दुतियम्पि बुद्धं सरणं गच्छामि, ",
"pli-tv-kd1:38.2.7":	"दुतियम्पि धम्मं सरणं गच्छामि, ",
"pli-tv-kd1:38.2.8":	"दुतियम्पि सङ्घं सरणं गच्छामि। ",
"pli-tv-kd1:38.2.9":	"ततियम्पि बुद्धं सरणं गच्छामि, ",
"pli-tv-kd1:38.2.10":	"ततियम्पि धम्मं सरणं गच्छामि, ",
"pli-tv-kd1:38.2.11":	"ततियम्पि सङ्घं सरणं गच्छामी’ति। ",
"pli-tv-kd1:38.3.1":	"तेन, भिक्खवे, अञ्ञतित्थियपुब्बेन सङ्घं उपसङ्कमित्वा एकंसं उत्तरासङ्गं करित्वा भिक्खूनं पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो—",
"pli-tv-kd1:38.3.2":	"‘अहं, भन्ते, अञ्ञतित्थियपुब्बो इमस्मिं धम्मविनये आकङ्खामि उपसम्पदं। ",
"pli-tv-kd1:38.3.3":	"सोहं, भन्ते, सङ्घं चत्तारो मासे परिवासं याचामी’ति। ",
"pli-tv-kd1:38.3.4":	"दुतियम्पि याचितब्बो। ",
"pli-tv-kd1:38.3.5":	"ततियम्पि याचितब्बो। ",
"pli-tv-kd1:38.3.6":	"ब्यत्तेन भिक्खुना पटिबलेन सङ्घो ञापेतब्बो—",
"pli-tv-kd1:38.3.7":	"‘सुणातु मे, भन्ते, सङ्घो। ",
"pli-tv-kd1:38.3.8":	"अयं इत्थन्नामो अञ्ञतित्थियपुब्बो इमस्मिं धम्मविनये आकङ्खति उपसम्पदं। ",
"pli-tv-kd1:38.3.9":	"सो सङ्घं चत्तारो मासे परिवासं याचति। ",
"pli-tv-kd1:38.3.10":	"यदि सङ्घस्स पत्तकल्लं सङ्घो इत्थन्नामस्स अञ्ञतित्थियपुब्बस्स चत्तारो मासे परिवासं ददेय्य। ",
"pli-tv-kd1:38.3.11":	"एसा ञत्ति। ",
"pli-tv-kd1:38.4.1":	"सुणातु मे, भन्ते, सङ्घो। ",
"pli-tv-kd1:38.4.2":	"अयं इत्थन्नामो अञ्ञतित्थियपुब्बो इमस्मिं धम्मविनये आकङ्खति उपसम्पदं। ",
"pli-tv-kd1:38.4.3":	"सो सङ्घं चत्तारो मासे परिवासं याचति। ",
"pli-tv-kd1:38.4.4":	"सङ्घो इत्थन्नामस्स अञ्ञतित्थियपुब्बस्स चत्तारो मासे परिवासं देति। ",
"pli-tv-kd1:38.4.5":	"यस्सायस्मतो खमति इत्थन्नामस्स अञ्ञतित्थियपुब्बस्स चत्तारो मासे परिवासस्स दानं, सो तुण्हस्स; ",
"pli-tv-kd1:38.4.6":	"यस्स नक्खमति, सो भासेय्य। ",
"pli-tv-kd1:38.4.7":	"दिन्नो सङ्घेन इत्थन्नामस्स अञ्ञतित्थियपुब्बस्स चत्तारो मासे परिवासो। ",
"pli-tv-kd1:38.4.8":	"खमति सङ्घस्स, तस्मा तुण्ही, एवमेतं धारयामी’ति। ",
"pli-tv-kd1:38.5.1":	"एवं खो, भिक्खवे, अञ्ञतित्थियपुब्बो आराधको होति, एवं अनाराधको। ",
"pli-tv-kd1:38.5.2":	"कथञ्च, भिक्खवे, अञ्ञतित्थियपुब्बो अनाराधको होति? ",
"pli-tv-kd1:38.5.3":	"इध, भिक्खवे, अञ्ञतित्थियपुब्बो अतिकालेन गामं पविसति, अतिदिवा पटिक्कमति। ",
"pli-tv-kd1:38.5.4":	"एवम्पि, भिक्खवे, अञ्ञतित्थियपुब्बो अनाराधको होति। ",
"pli-tv-kd1:38.5.5":	"पुन चपरं, भिक्खवे, अञ्ञतित्थियपुब्बो वेसियागोचरो वा होति, विधवागोचरो वा होति, थुल्लकुमारिकागोचरो वा होति, पण्डकगोचरो वा होति, भिक्खुनिगोचरो वा होति। ",
"pli-tv-kd1:38.5.6":	"एवम्पि, भिक्खवे, अञ्ञतित्थियपुब्बो अनाराधको होति। ",
"pli-tv-kd1:38.6.1":	"पुन चपरं, भिक्खवे, अञ्ञतित्थियपुब्बो यानि तानि सब्रह्मचारीनं उच्चावचानि करणीयानि, तत्थ न दक्खो होति, न अनलसो, न तत्रुपायाय वीमंसाय समन्नागतो, न अलं कातुं, न अलं संविधातुं। ",
"pli-tv-kd1:38.6.2":	"एवम्पि, भिक्खवे, अञ्ञतित्थियपुब्बो अनाराधको होति। ",
"pli-tv-kd1:38.6.3":	"पुन चपरं, भिक्खवे, अञ्ञतित्थियपुब्बो न तिब्बच्छन्दो होति उद्देसे, परिपुच्छाय, अधिसीले, अधिचित्ते, अधिपञ्ञाय। ",
"pli-tv-kd1:38.6.4":	"एवम्पि, भिक्खवे, अञ्ञतित्थियपुब्बो अनाराधको होति। ",
"pli-tv-kd1:38.7.1":	"पुन चपरं, भिक्खवे, अञ्ञतित्थियपुब्बो यस्स तित्थायतना सङ्कन्तो होति, तस्स सत्थुनो तस्स दिट्ठिया तस्स खन्तिया तस्स रुचिया तस्स आदायस्स अवण्णे भञ्ञमाने कुपितो होति अनत्तमनो अनभिरद्धो, बुद्धस्स वा धम्मस्स वा सङ्घस्स वा अवण्णे भञ्ञमाने अत्तमनो होति उदग्गो अभिरद्धो। ",
"pli-tv-kd1:38.7.2":	"यस्स वा पन तित्थायतना सङ्कन्तो होति, तस्स सत्थुनो तस्स दिट्ठिया तस्स खन्तिया तस्स रुचिया तस्स आदायस्स वण्णे भञ्ञमाने अत्तमनो होति उदग्गो अभिरद्धो, बुद्धस्स वा धम्मस्स वा सङ्घस्स वा वण्णे भञ्ञमाने कुपितो होति अनत्तमनो अनभिरद्धो। ",
"pli-tv-kd1:38.7.3":	"इदं, भिक्खवे, सङ्घातनिकं अञ्ञतित्थियपुब्बस्स अनाराधनीयस्मिं। ",
"pli-tv-kd1:38.7.4":	"एवम्पि खो, भिक्खवे, अञ्ञतित्थियपुब्बो अनाराधको होति। ",
"pli-tv-kd1:38.7.5":	"एवं अनाराधको खो, भिक्खवे, अञ्ञतित्थियपुब्बो आगतो न उपसम्पादेतब्बो। ",
"pli-tv-kd1:38.8.1":	"कथञ्च, भिक्खवे, अञ्ञतित्थियपुब्बो आराधको होति? ",
"pli-tv-kd1:38.8.2":	"इध, भिक्खवे, अञ्ञतित्थियपुब्बो नातिकालेन गामं पविसति नातिदिवा पटिक्कमति। ",
"pli-tv-kd1:38.8.3":	"एवम्पि, भिक्खवे, अञ्ञतित्थियपुब्बो आराधको होति। ",
"pli-tv-kd1:38.8.4":	"पुन चपरं, भिक्खवे, अञ्ञतित्थियपुब्बो न वेसियागोचरो होति, न विधवागोचरो होति, न थुल्लकुमारिकागोचरो होति, न पण्डकगोचरो होति, न भिक्खुनिगोचरो होति। ",
"pli-tv-kd1:38.8.5":	"एवम्पि, भिक्खवे, अञ्ञतित्थियपुब्बो आराधको होति। ",
"pli-tv-kd1:38.9.1":	"पुन चपरं, भिक्खवे, अञ्ञतित्थियपुब्बो यानि तानि सब्रह्मचारीनं उच्चावचानि करणीयानि, तत्थ दक्खो होति, अनलसो, तत्रुपायाय वीमंसाय समन्नागतो, अलं कातुं, अलं संविधातुं। ",
"pli-tv-kd1:38.9.2":	"एवम्पि, भिक्खवे, अञ्ञतित्थियपुब्बो आराधको होति। ",
"pli-tv-kd1:38.9.3":	"पुन चपरं, भिक्खवे, अञ्ञतित्थियपुब्बो तिब्बच्छन्दो होति उद्देसे, परिपुच्छाय, अधिसीले, अधिचित्ते, अधिपञ्ञाय। ",
"pli-tv-kd1:38.9.4":	"एवम्पि, भिक्खवे, अञ्ञतित्थियपुब्बो आराधको होति। ",
"pli-tv-kd1:38.10.1":	"पुन चपरं, भिक्खवे, अञ्ञतित्थियपुब्बो यस्स तित्थायतना सङ्कन्तो होति, तस्स सत्थुनो तस्स दिट्ठिया तस्स खन्तिया तस्स रुचिया तस्स आदायस्स अवण्णे भञ्ञमाने अत्तमनो होति उदग्गो अभिरद्धो, बुद्धस्स वा धम्मस्स वा सङ्घस्स वा अवण्णे भञ्ञमाने कुपितो होति अनत्तमनो अनभिरद्धो। ",
"pli-tv-kd1:38.10.2":	"यस्स वा पन तित्थायतना सङ्कन्तो होति, तस्स सत्थुनो तस्स दिट्ठिया तस्स खन्तिया तस्स रुचिया तस्स आदायस्स वण्णे भञ्ञमाने कुपितो होति अनत्तमनो अनभिरद्धो, बुद्धस्स वा धम्मस्स वा सङ्घस्स वा वण्णे भञ्ञमाने अत्तमनो होति उदग्गो अभिरद्धो। ",
"pli-tv-kd1:38.10.3":	"इदं, भिक्खवे, सङ्घातनिकं अञ्ञतित्थियपुब्बस्स आराधनीयस्मिं। ",
"pli-tv-kd1:38.10.4":	"एवम्पि खो, भिक्खवे, अञ्ञतित्थियपुब्बो आराधको होति। ",
"pli-tv-kd1:38.10.5":	"एवं आराधको खो, भिक्खवे, अञ्ञतित्थियपुब्बो आगतो उपसम्पादेतब्बो। ",
"pli-tv-kd1:38.11.1":	"सचे, भिक्खवे, अञ्ञतित्थियपुब्बो नग्गो आगच्छति, उपज्झायमूलकं चीवरं परियेसितब्बं। ",
"pli-tv-kd1:38.11.2":	"सचे अच्छिन्नकेसो आगच्छति, सङ्घो अपलोकेतब्बो भण्डुकम्माय। ",
"pli-tv-kd1:38.11.3":	"ये ते, भिक्खवे, अग्गिका जटिलका, ते आगता उपसम्पादेतब्बा, न तेसं परिवासो दातब्बो। ",
"pli-tv-kd1:38.11.4":	"तं किस्स हेतु? ",
"pli-tv-kd1:38.11.5":	"कम्मवादिनो एते, भिक्खवे, किरियवादिनो। ",
"pli-tv-kd1:38.11.6":	"सचे, भिक्खवे, जातिया साकियो अञ्ञतित्थियपुब्बो आगच्छति, सो आगतो उपसम्पादेतब्बो, न तस्स परिवासो दातब्बो। ",
"pli-tv-kd1:38.11.7":	"इमाहं, भिक्खवे, ञातीनं आवेणिकं परिहारं दम्मी”ति। ",
"pli-tv-kd1:38.11.8":	"अञ्ञतित्थियपुब्बकथा निट्ठिता। ",
"pli-tv-kd1:38.11.9":	"सत्तमो भाणवारो। ",
"pli-tv-kd1:39.1.0":	"२६। पञ्चाबाधवत्थु ",
"pli-tv-kd1:39.1.1":	"तेन खो पन समयेन मगधेसु पञ्च आबाधा उस्सन्ना होन्ति—",
"pli-tv-kd1:39.1.2":	"कुट्ठं, गण्डो, किलासो, सोसो, अपमारो। ",
"pli-tv-kd1:39.1.3":	"मनुस्सा पञ्चहि आबाधेहि फुट्ठा जीवकं कोमारभच्चं उपसङ्कमित्वा एवं वदन्ति—",
"pli-tv-kd1:39.1.4":	"“साधु नो, आचरिय, तिकिच्छाही”ति। ",
"pli-tv-kd1:39.1.5":	"“अहं ख्वय्यो, बहुकिच्चो बहुकरणीयो; ",
"pli-tv-kd1:39.1.6":	"राजा च मे मागधो सेनियो बिम्बिसारो उपट्ठातब्बो इत्थागारञ्च बुद्धप्पमुखो च भिक्खुसङ्घो; ",
"pli-tv-kd1:39.1.7":	"नाहं सक्कोमि तिकिच्छितुन्”ति। ",
"pli-tv-kd1:39.1.8":	"“सब्बं सापतेय्यञ्च ते, आचरिय, होतु; ",
"pli-tv-kd1:39.1.9":	"मयञ्च ते दासा; ",
"pli-tv-kd1:39.1.10":	"साधु, नो, आचरिय, तिकिच्छाही”ति। ",
"pli-tv-kd1:39.2.1":	"“अहं ख्वय्यो, बहुकिच्चो बहुकरणीयो राजा च मे मागधो सेनियो बिम्बिसारो उपट्ठातब्बो इत्थागारञ्च बुद्धप्पमुखो च भिक्खुसङ्घो; ",
"pli-tv-kd1:39.2.2":	"नाहं सक्कोमि तिकिच्छितुन्”ति। ",
"pli-tv-kd1:39.2.3":	"अथ खो तेसं मनुस्सानं एतदहोसि—",
"pli-tv-kd1:39.2.4":	"“इमे खो समणा सक्यपुत्तिया सुखसीला सुखसमाचारा, सुभोजनानि भुञ्जित्वा निवातेसु सयनेसु सयन्ति। ",
"pli-tv-kd1:39.2.5":	"यन्नून मयं समणेसु सक्यपुत्तियेसु पब्बजेय्याम। ",
"pli-tv-kd1:39.2.6":	"तत्थ भिक्खू चेव उपट्ठहिस्सन्ति, जीवको च कोमारभच्चो तिकिच्छिस्सती”ति। ",
"pli-tv-kd1:39.2.7":	"अथ खो ते मनुस्सा भिक्खू उपसङ्कमित्वा पब्बज्जं याचिंसु। ",
"pli-tv-kd1:39.2.8":	"ते भिक्खू पब्बाजेसुं, उपसम्पादेसुं। ",
"pli-tv-kd1:39.2.9":	"ते भिक्खू चेव उपट्ठहिंसु जीवको च कोमारभच्चो तिकिच्छि। ",
"pli-tv-kd1:39.3.1":	"तेन खो पन समयेन भिक्खू बहू गिलाने भिक्खू उपट्ठहन्ता याचनबहुला विञ्ञत्तिबहुला विहरन्ति—",
"pli-tv-kd1:39.3.2":	"“गिलानभत्तं देथ, गिलानुपट्ठाकभत्तं देथ, गिलानभेसज्जं देथा”ति। ",
"pli-tv-kd1:39.3.3":	"जीवकोपि कोमारभच्चो बहू गिलाने भिक्खू तिकिच्छन्तो अञ्ञतरं राजकिच्चं परिहापेसि। ",
"pli-tv-kd1:39.4.1":	"अञ्ञतरोपि पुरिसो पञ्चहि आबाधेहि फुट्ठो जीवकं कोमारभच्चं उपसङ्कमित्वा एतदवोच—",
"pli-tv-kd1:39.4.2":	"“साधु मं, आचरिय, तिकिच्छाही”ति। ",
"pli-tv-kd1:39.4.3":	"“अहं ख्वय्यो, बहुकिच्चो, बहुकरणीयो, राजा च मे मागधो सेनियो बिम्बिसारो उपट्ठातब्बो इत्थागारञ्च बुद्धप्पमुखो च भिक्खुसङ्घो; ",
"pli-tv-kd1:39.4.4":	"नाहं सक्कोमि तिकिच्छितुन्”ति। ",
"pli-tv-kd1:39.4.5":	"“सब्बं सापतेय्यञ्च ते, आचरिय, होतु, अहञ्च ते दासो; ",
"pli-tv-kd1:39.4.6":	"साधु मं, आचरिय, तिकिच्छाही”ति। ",
"pli-tv-kd1:39.4.7":	"“अहं ख्वय्यो, बहुकिच्चो बहुकरणीयो, राजा च मे मागधो सेनियो बिम्बिसारो उपट्ठातब्बो इत्थागारञ्च बुद्धप्पमुखो च भिक्खुसङ्घो, नाहं सक्कोमि तिकिच्छितुन्”ति। ",
"pli-tv-kd1:39.5.1":	"अथ खो तस्स पुरिसस्स एतदहोसि—",
"pli-tv-kd1:39.5.2":	"“इमे खो समणा सक्यपुत्तिया सुखसीला सुखसमाचारा, सुभोजनानि भुञ्जित्वा निवातेसु सयनेसु सयन्ति। ",
"pli-tv-kd1:39.5.3":	"यन्नूनाहं समणेसु सक्यपुत्तियेसु पब्बजेय्यं। ",
"pli-tv-kd1:39.5.4":	"तत्थ भिक्खू चेव उपट्ठहिस्सन्ति, जीवको च कोमारभच्चो तिकिच्छिस्सति। ",
"pli-tv-kd1:39.5.5":	"सोम्हि अरोगो विब्भमिस्सामी”ति। ",
"pli-tv-kd1:39.5.6":	"अथ खो सो पुरिसो भिक्खु उपसङ्कमित्वा पब्बज्जं याचि। ",
"pli-tv-kd1:39.5.7":	"तं भिक्खू पब्बाजेसुं, उपसम्पादेसुं। ",
"pli-tv-kd1:39.5.8":	"तं भिक्खू चेव उपट्ठहिंसु, जीवको च कोमारभच्चो तिकिच्छि। ",
"pli-tv-kd1:39.5.9":	"सो अरोगो विब्भमि। ",
"pli-tv-kd1:39.5.10":	"अद्दसा खो जीवको कोमारभच्चो तं पुरिसं विब्भन्तं, दिस्वान तं पुरिसं एतदवोच—",
"pli-tv-kd1:39.5.11":	"“ननु त्वं, अय्यो, भिक्खूसु पब्बजितो अहोसी”ति? ",
"pli-tv-kd1:39.5.12":	"“एवं, आचरिया”ति। ",
"pli-tv-kd1:39.5.13":	"“किस्स पन त्वं, अय्यो, एवरूपमकासी”ति? ",
"pli-tv-kd1:39.5.14":	"अथ खो सो पुरिसो जीवकस्स कोमारभच्चस्स एतमत्थं आरोचेसि। ",
"pli-tv-kd1:39.6.1":	"जीवको कोमारभच्चो उज्झायति खिय्यति विपाचेति—",
"pli-tv-kd1:39.6.2":	"“कथञ्हि नाम भदन्ता पञ्चहि आबाधेहि फुट्ठं पब्बाजेस्सन्ती”ति। ",
"pli-tv-kd1:39.6.3":	"अथ खो जीवको कोमारभच्चो येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। ",
"pli-tv-kd1:39.6.4":	"एकमन्तं निसिन्नो खो जीवको कोमारभच्चो भगवन्तं एतदवोच—",
"pli-tv-kd1:39.6.5":	"“साधु, भन्ते, अय्या पञ्चहि आबाधेहि फुट्ठं न पब्बाजेय्युन्”ति। ",
"pli-tv-kd1:39.7.1":	"अथ खो भगवा जीवकं कोमारभच्चं धम्मिया कथाय सन्दस्सेसि समादपेसि समुत्तेजेसि सम्पहंसेसि। ",
"pli-tv-kd1:39.7.2":	"अथ खो जीवको कोमारभच्चो भगवता धम्मिया कथाय सन्दस्सितो समादपितो समुत्तेजितो सम्पहंसितो उट्ठायासना भगवन्तं अभिवादेत्वा पदक्खिणं कत्वा पक्कामि। ",
"pli-tv-kd1:39.7.3":	"अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:39.7.4":	"“न, भिक्खवे, पञ्चहि आबाधेहि फुट्ठो पब्बाजेतब्बो। ",
"pli-tv-kd1:39.7.5":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:40.1.0":	"२७। राजभटवत्थु ",
"pli-tv-kd1:40.1.1":	"तेन खो पन समयेन रञ्ञो मागधस्स सेनियस्स बिम्बिसारस्स पच्चन्तो कुपितो होति। ",
"pli-tv-kd1:40.1.2":	"अथ खो राजा मागधो सेनियो बिम्बिसारो सेनानायके महामत्ते आणापेसि—",
"pli-tv-kd1:40.1.3":	"“गच्छथ, भणे, पच्चन्तं उच्चिनथा”ति। ",
"pli-tv-kd1:40.1.4":	"“एवं, देवा”ति खो सेनानायका महामत्ता रञ्ञो मागधस्स सेनियस्स बिम्बिसारस्स पच्चस्सोसुं। ",
"pli-tv-kd1:40.2.1":	"अथ खो अभिञ्ञातानं अभिञ्ञातानं योधानं एतदहोसि—",
"pli-tv-kd1:40.2.2":	"“मयं खो युद्धाभिनन्दिनो गच्छन्ता पापञ्च करोम, बहुञ्च अपुञ्ञं पसवाम। ",
"pli-tv-kd1:40.2.3":	"केन नु खो मयं उपायेन पापा च विरमेय्याम कल्याणञ्च करेय्यामा”ति? ",
"pli-tv-kd1:40.2.4":	"अथ खो तेसं योधानं एतदहोसि—",
"pli-tv-kd1:40.2.5":	"“इमे खो समणा सक्यपुत्तिया धम्मचारिनो समचारिनो ब्रह्मचारिनो सच्चवादिनो सीलवन्तो कल्याणधम्मा। ",
"pli-tv-kd1:40.2.6":	"सचे खो मयं समणेसु सक्यपुत्तियेसु पब्बजेय्याम, एवं मयं पापा च विरमेय्याम कल्याणञ्च करेय्यामा”ति। ",
"pli-tv-kd1:40.2.7":	"अथ खो ते योधा भिक्खू उपसङ्कमित्वा पब्बज्जं याचिंसु। ",
"pli-tv-kd1:40.2.8":	"ते भिक्खू पब्बाजेसुं, उपसम्पादेसुं। ",
"pli-tv-kd1:40.3.1":	"सेनानायका महामत्ता राजभटे पुच्छिंसु—",
"pli-tv-kd1:40.3.2":	"“किं नु खो, भणे, इत्थन्नामो च इत्थन्नामो च योधा न दिस्सन्ती”ति? ",
"pli-tv-kd1:40.3.3":	"“इत्थन्नामो च इत्थन्नामो च, सामि, योधा भिक्खूसु पब्बजिता”ति। ",
"pli-tv-kd1:40.3.4":	"सेनानायका महामत्ता उज्झायन्ति खिय्यन्ति विपाचेन्ति—",
"pli-tv-kd1:40.3.5":	"“कथञ्हि नाम समणा सक्यपुत्तिया राजभटं पब्बाजेस्सन्ती”ति। ",
"pli-tv-kd1:40.3.6":	"सेनानायका महामत्ता रञ्ञो मागधस्स सेनियस्स बिम्बिसारस्स एतमत्थं आरोचेसुं। ",
"pli-tv-kd1:40.3.7":	"अथ खो राजा मागधो सेनियो बिम्बिसारो वोहारिके महामत्ते पुच्छि—",
"pli-tv-kd1:40.3.8":	"“यो, भणे, राजभटं पब्बाजेति, किं सो पसवती”ति? ",
"pli-tv-kd1:40.3.9":	"“उपज्झायस्स, देव, सीसं छेतब्बं, अनुस्सावकस्स जिव्हा उद्धरितब्बा, गणस्स उपड्ढफासुका भञ्जितब्बा”ति। ",
"pli-tv-kd1:40.4.1":	"अथ खो राजा मागधो सेनियो बिम्बिसारो येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। ",
"pli-tv-kd1:40.4.2":	"एकमन्तं निसिन्नो खो राजा मागधो सेनियो बिम्बिसारो भगवन्तं एतदवोच—",
"pli-tv-kd1:40.4.3":	"“सन्ति, भन्ते, राजानो अस्सद्धा अप्पसन्ना। ",
"pli-tv-kd1:40.4.4":	"ते अप्पमत्तकेनपि भिक्खू विहेठेय्युं। ",
"pli-tv-kd1:40.4.5":	"साधु, भन्ते, अय्या राजभटं न पब्बाजेय्युन्”ति। ",
"pli-tv-kd1:40.4.6":	"अथ खो भगवा राजानं मागधं सेनियं बिम्बिसारं धम्मिया कथाय सन्दस्सेसि समादपेसि समुत्तेजेसि सम्पहंसेसि। ",
"pli-tv-kd1:40.4.7":	"अथ खो राजा मागधो सेनियो बिम्बिसारो भगवता धम्मिया कथाय सन्दस्सितो समादपितो समुत्तेजितो सम्पहंसितो उट्ठायासना भगवन्तं अभिवादेत्वा पदक्खिणं कत्वा पक्कामि। ",
"pli-tv-kd1:40.4.8":	"अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:40.4.9":	"“न, भिक्खवे, राजभटो पब्बाजेतब्बो। ",
"pli-tv-kd1:40.4.10":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:41.1.0":	"२८। अङ्गुलिमालचोरवत्थु ",
"pli-tv-kd1:41.1.1":	"तेन खो पन समयेन चोरो अङ्गुलिमालो भिक्खूसु पब्बजितो होति। ",
"pli-tv-kd1:41.1.2":	"मनुस्सा पस्सित्वा उब्बिज्जन्तिपि, उत्तसन्तिपि, पलायन्तिपि, अञ्ञेनपि गच्छन्ति, अञ्ञेनपि मुखं करोन्ति, द्वारम्पि थकेन्ति। ",
"pli-tv-kd1:41.1.3":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:41.1.4":	"“कथञ्हि नाम समणा सक्यपुत्तिया धजबन्धं चोरं पब्बाजेस्सन्ती”ति। ",
"pli-tv-kd1:41.1.5":	"अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानं। ",
"pli-tv-kd1:41.1.6":	"अथ खो ते भिक्खू भगवतो एतमत्थं आरोचेसुं …पे… ",
"pli-tv-kd1:41.1.7":	"“न, भिक्खवे, धजबन्धो चोरो पब्बाजेतब्बो। ",
"pli-tv-kd1:41.1.8":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:42.1.0":	"२९। कारभेदकचोरवत्थु ",
"pli-tv-kd1:42.1.1":	"तेन खो पन समयेन रञ्ञा मागधेन सेनियेन बिम्बिसारेन अनुञ्ञातं होति—",
"pli-tv-kd1:42.1.2":	"“ये समणेसु सक्यपुत्तियेसु पब्बजन्ति, न ते लब्भा किञ्चि कातुं; ",
"pli-tv-kd1:42.1.3":	"स्वाक्खातो धम्मो, चरन्तु ब्रह्मचरियं सम्मा दुक्खस्स अन्तकिरियाया”ति। ",
"pli-tv-kd1:42.1.4":	"तेन खो पन समयेन अञ्ञतरो पुरिसो चोरिकं कत्वा काराय बद्धो होति। ",
"pli-tv-kd1:42.1.5":	"सो कारं भिन्दित्वा पलायित्वा भिक्खूसु पब्बजितो होति। ",
"pli-tv-kd1:42.2.1":	"मनुस्सा पस्सित्वा एवमाहंसु—",
"pli-tv-kd1:42.2.2":	"“अयं सो कारभेदको चोरो। ",
"pli-tv-kd1:42.2.3":	"हन्द नं नेमा”ति। ",
"pli-tv-kd1:42.2.4":	"एकच्चे एवमाहंसु—",
"pli-tv-kd1:42.2.5":	"“माय्यो, एवं अवचुत्थ। ",
"pli-tv-kd1:42.2.6":	"अनुञ्ञातं रञ्ञा मागधेन सेनियेन बिम्बिसारेन—",
"pli-tv-kd1:42.2.7":	"‘ये समणेसु सक्यपुत्तियेसु पब्बजन्ति, न ते लब्भा किञ्चि कातुं; ",
"pli-tv-kd1:42.2.8":	"स्वाक्खातो धम्मो, चरन्तु ब्रह्मचरियं सम्मा दुक्खस्स अन्तकिरियाया’”ति। ",
"pli-tv-kd1:42.2.9":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:42.2.10":	"“अभयूवरा इमे समणा सक्यपुत्तिया, नयिमे लब्भा किञ्चि कातुं। ",
"pli-tv-kd1:42.2.11":	"कथञ्हि नाम समणा सक्यपुत्तिया कारभेदकं चोरं पब्बाजेस्सन्ती”ति। ",
"pli-tv-kd1:42.2.12":	"भगवतो एतमत्थं आरोचेसुं। ",
"pli-tv-kd1:42.2.13":	"“न, भिक्खवे, कारभेदको चोरो पब्बाजेतब्बो। ",
"pli-tv-kd1:42.2.14":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:43.1.0":	"३०। लिखितकचोरवत्थु ",
"pli-tv-kd1:43.1.1":	"तेन खो पन समयेन अञ्ञतरो पुरिसो चोरिकं कत्वा पलायित्वा भिक्खूसु पब्बजितो होति। ",
"pli-tv-kd1:43.1.2":	"सो च रञ्ञो अन्तेपुरे लिखितो होति—",
"pli-tv-kd1:43.1.3":	"यत्थ पस्सति, तत्थ हन्तब्बोति। ",
"pli-tv-kd1:43.1.4":	"मनुस्सा पस्सित्वा एवमाहंसु—",
"pli-tv-kd1:43.1.5":	"“अयं सो लिखितको चोरो। ",
"pli-tv-kd1:43.1.6":	"हन्द नं हनामा”ति। ",
"pli-tv-kd1:43.1.7":	"एकच्चे एवमाहंसु—",
"pli-tv-kd1:43.1.8":	"“माय्यो, एवं अवचुत्थ। ",
"pli-tv-kd1:43.1.9":	"अनुञ्ञातं रञ्ञा मागधेन सेनियेन बिम्बिसारेन ‘ये समणेसु सक्यपुत्तियेसु पब्बजन्ति, न ते लब्भा किञ्चि कातुं, स्वाक्खातो धम्मो, चरन्तु ब्रह्मचरियं सम्मा दुक्खस्स अन्तकिरियाया’”ति। ",
"pli-tv-kd1:43.1.10":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:43.1.11":	"“अभयूवरा इमे समणा सक्यपुत्तिया, नयिमे लब्भा किञ्चि कातुं। ",
"pli-tv-kd1:43.1.12":	"कथञ्हि नाम समणा सक्यपुत्तिया लिखितकं चोरं पब्बाजेस्सन्ती”ति। ",
"pli-tv-kd1:43.1.13":	"भगवतो एतमत्थं आरोचेसुं। ",
"pli-tv-kd1:43.1.14":	"“न, भिक्खवे, लिखितको चोरो पब्बाजेतब्बो। ",
"pli-tv-kd1:43.1.15":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:44.1.0":	"३१। कसाहतवत्थु ",
"pli-tv-kd1:44.1.1":	"तेन खो पन समयेन अञ्ञतरो पुरिसो कसाहतो कतदण्डकम्मो भिक्खूसु पब्बजितो होति। ",
"pli-tv-kd1:44.1.2":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:44.1.3":	"“कथञ्हि नाम समणा सक्यपुत्तिया कसाहतं कतदण्डकम्मं पब्बाजेस्सन्ती”ति। ",
"pli-tv-kd1:44.1.4":	"भगवतो एतमत्थं आरोचेसुं। ",
"pli-tv-kd1:44.1.5":	"“न, भिक्खवे, कसाहतो कतदण्डकम्मो पब्बाजेतब्बो। ",
"pli-tv-kd1:44.1.6":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:45.1.0":	"३२। लक्खणाहतवत्थु ",
"pli-tv-kd1:45.1.1":	"तेन खो पन समयेन अञ्ञतरो पुरिसो लक्खणाहतो कतदण्डकम्मो भिक्खूसु पब्बजितो होति। ",
"pli-tv-kd1:45.1.2":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:45.1.3":	"“कथञ्हि नाम समणा सक्यपुत्तिया लक्खणाहतं कतदण्डकम्मं पब्बाजेस्सन्ती”ति। ",
"pli-tv-kd1:45.1.4":	"भगवतो एतमत्थं आरोचेसुं। ",
"pli-tv-kd1:45.1.5":	"“न, भिक्खवे, लक्खणाहतो कतदण्डकम्मो पब्बाजेतब्बो। ",
"pli-tv-kd1:45.1.6":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:46.1.0":	"३३। इणायिकवत्थु ",
"pli-tv-kd1:46.1.1":	"तेन खो पन समयेन अञ्ञतरो पुरिसो इणायिको पलायित्वा भिक्खूसु पब्बजितो होति। ",
"pli-tv-kd1:46.1.2":	"धनिया पस्सित्वा एवमाहंसु—",
"pli-tv-kd1:46.1.3":	"“अयं सो अम्हाकं इणायिको। ",
"pli-tv-kd1:46.1.4":	"हन्द नं नेमा”ति। ",
"pli-tv-kd1:46.1.5":	"एकच्चे एवमाहंसु—",
"pli-tv-kd1:46.1.6":	"“माय्यो, एवं अवचुत्थ। ",
"pli-tv-kd1:46.1.7":	"अनुञ्ञातं रञ्ञा मागधेन सेनियेन बिम्बिसारेन—",
"pli-tv-kd1:46.1.8":	"‘ये समणेसु सक्यपुत्तियेसु पब्बजन्ति, न ते लब्भा किञ्चि कातुं; ",
"pli-tv-kd1:46.1.9":	"स्वाक्खातो धम्मो, चरन्तु ब्रह्मचरियं सम्मा दुक्खस्स अन्तकिरियाया’”ति। ",
"pli-tv-kd1:46.1.10":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:46.1.11":	"“अभयूवरा इमे समणा सक्यपुत्तिया। ",
"pli-tv-kd1:46.1.12":	"नयिमे लब्भा किञ्चि कातुं। ",
"pli-tv-kd1:46.1.13":	"कथञ्हि नाम समणा सक्यपुत्तिया इणायिकं पब्बाजेस्सन्ती”ति। ",
"pli-tv-kd1:46.1.14":	"भगवतो एतमत्थं आरोचेसुं। ",
"pli-tv-kd1:46.1.15":	"“न, भिक्खवे, इणायिको पब्बाजेतब्बो। ",
"pli-tv-kd1:46.1.16":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:47.1.0":	"३४। दासवत्थु ",
"pli-tv-kd1:47.1.1":	"तेन खो पन समयेन अञ्ञतरो दासो पलायित्वा भिक्खूसु पब्बजितो होति। ",
"pli-tv-kd1:47.1.2":	"अय्यका पस्सित्वा एवमाहंसु—",
"pli-tv-kd1:47.1.3":	"“अयं सो अम्हाकं दासो। ",
"pli-tv-kd1:47.1.4":	"हन्द नं नेमा”ति। ",
"pli-tv-kd1:47.1.5":	"एकच्चे एवमाहंसु—",
"pli-tv-kd1:47.1.6":	"“माय्यो, एवं अवचुत्थ, अनुञ्ञातं रञ्ञा मागधेन सेनियेन बिम्बिसारेन ‘ये समणेसु सक्यपुत्तियेसु पब्बजन्ति, न ते लब्भा किञ्चि कातुं, स्वाक्खातो धम्मो, चरन्तु ब्रह्मचरियं सम्मा दुक्खस्स अन्तकिरियाया’”ति। ",
"pli-tv-kd1:47.1.7":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:47.1.8":	"“अभयूवरा इमे समणा सक्यपुत्तिया, नयिमे लब्भा किञ्चि कातुं। ",
"pli-tv-kd1:47.1.9":	"कथञ्हि नाम समणा सक्यपुत्तिया दासं पब्बाजेस्सन्ती”ति। ",
"pli-tv-kd1:47.1.10":	"भगवतो एतमत्थं आरोचेसुं। ",
"pli-tv-kd1:47.1.11":	"“न, भिक्खवे, दासो पब्बाजेतब्बो। ",
"pli-tv-kd1:47.1.12":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:48.1.0":	"३५। कम्मारभण्डुवत्थु ",
"pli-tv-kd1:48.1.1":	"तेन खो पन समयेन अञ्ञतरो कम्मारभण्डु मातापितूहि सद्धिं भण्डित्वा आरामं गन्त्वा भिक्खूसु पब्बजितो होति। ",
"pli-tv-kd1:48.1.2":	"अथ खो तस्स कम्मारभण्डुस्स मातापितरो तं कम्मारभण्डुं विचिनन्ता आरामं गन्त्वा भिक्खू पुच्छिंसु—",
"pli-tv-kd1:48.1.3":	"“अपि, भन्ते, एवरूपं दारकं पस्सेय्याथा”ति? ",
"pli-tv-kd1:48.1.4":	"भिक्खू अजानंयेव आहंसु—",
"pli-tv-kd1:48.1.5":	"“न जानामा”ति, अपस्संयेव आहंसु—",
"pli-tv-kd1:48.1.6":	"“न पस्सामा”ति। ",
"pli-tv-kd1:48.2.1":	"अथ खो तस्स कम्मारभण्डुस्स मातापितरो तं कम्मारभण्डुं विचिनन्ता भिक्खूसु पब्बजितं दिस्वा उज्झायन्ति खिय्यन्ति विपाचेन्ति—",
"pli-tv-kd1:48.2.2":	"“अलज्जिनो इमे समणा सक्यपुत्तिया, दुस्सीला मुसावादिनो। ",
"pli-tv-kd1:48.2.3":	"जानंयेव आहंसु—‘न जानामा’ति, पस्संयेव आहंसु—‘न पस्सामा’ति। ",
"pli-tv-kd1:48.2.4":	"अयं दारको भिक्खूसु पब्बजितो”ति। ",
"pli-tv-kd1:48.2.5":	"अस्सोसुं खो भिक्खू तस्स कम्मारभण्डुस्स मातापितूनं उज्झायन्तानं खिय्यन्तानं विपाचेन्तानं। ",
"pli-tv-kd1:48.2.6":	"अथ खो ते भिक्खू भगवतो एतमत्थं आरोचेसुं। ",
"pli-tv-kd1:48.2.7":	"“अनुजानामि, भिक्खवे, सङ्घं अपलोकेतुं भण्डुकम्माया”ति। ",
"pli-tv-kd1:49.1.0":	"३६। उपालिदारकवत्थु ",
"pli-tv-kd1:49.1.1":	"तेन खो पन समयेन राजगहे सत्तरसवग्गिया दारका सहायका होन्ति। ",
"pli-tv-kd1:49.1.2":	"उपालिदारको तेसं पामोक्खो होति। ",
"pli-tv-kd1:49.1.3":	"अथ खो उपालिस्स मातापितूनं एतदहोसि—",
"pli-tv-kd1:49.1.4":	"“केन नु खो उपायेन उपालि अम्हाकं अच्चयेन सुखञ्च जीवेय्य, न च किलमेय्या”ति? ",
"pli-tv-kd1:49.1.5":	"अथ खो उपालिस्स मातापितूनं एतदहोसि—",
"pli-tv-kd1:49.1.6":	"“सचे खो उपालि लेखं सिक्खेय्य, एवं खो उपालि अम्हाकं अच्चयेन सुखञ्च जीवेय्य, न च किलमेय्या”ति। ",
"pli-tv-kd1:49.1.7":	"अथ खो उपालिस्स मातापितूनं एतदहोसि—",
"pli-tv-kd1:49.1.8":	"“सचे खो उपालि लेखं सिक्खिस्सति, अङ्गुलियो दुक्खा भविस्सन्ति। ",
"pli-tv-kd1:49.1.9":	"सचे खो उपालि गणनं सिक्खेय्य, एवं खो उपालि अम्हाकं अच्चयेन सुखञ्च जीवेय्य, न च किलमेय्या”ति। ",
"pli-tv-kd1:49.1.10":	"अथ खो उपालिस्स मातापितूनं एतदहोसि—",
"pli-tv-kd1:49.2.1":	"“सचे खो उपालि गणनं सिक्खिस्सति, उरस्स दुक्खो भविस्सति। ",
"pli-tv-kd1:49.2.2":	"सचे खो उपालि रूपं सिक्खेय्य, एवं खो उपालि अम्हाकं अच्चयेन सुखञ्च जीवेय्य, न च किलमेय्या”ति। ",
"pli-tv-kd1:49.2.3":	"अथ खो उपालिस्स मातापितूनं एतदहोसि—",
"pli-tv-kd1:49.2.4":	"“सचे खो उपालि रूपं सिक्खिस्सति, अक्खीनि दुक्खा भविस्सन्ति। ",
"pli-tv-kd1:49.2.5":	"इमे खो समणा सक्यपुत्तिया सुखसीला सुखसमाचारा, सुभोजनानि भुञ्जित्वा निवातेसु सयनेसु सयन्ति। ",
"pli-tv-kd1:49.2.6":	"सचे खो उपालि समणेसु सक्यपुत्तियेसु पब्बजेय्य, एवं खो उपालि अम्हाकं अच्चयेन सुखञ्च जीवेय्य, न च किलमेय्या”ति। ",
"pli-tv-kd1:49.3.1":	"अस्सोसि खो उपालिदारको मातापितूनं इमं कथासल्लापं। ",
"pli-tv-kd1:49.3.2":	"अथ खो उपालिदारको येन ते दारका तेनुपसङ्कमि, उपसङ्कमित्वा ते दारके एतदवोच—",
"pli-tv-kd1:49.3.3":	"“एथ मयं, अय्या, समणेसु सक्यपुत्तियेसु पब्बजिस्सामा”ति। ",
"pli-tv-kd1:49.3.4":	"“सचे खो त्वं, अय्य, पब्बजिस्ससि, एवं मयम्पि पब्बजिस्सामा”ति। ",
"pli-tv-kd1:49.3.5":	"अथ खो ते दारका एकमेकस्स मातापितरो उपसङ्कमित्वा एतदवोचुं—",
"pli-tv-kd1:49.3.6":	"“अनुजानाथ मं अगारस्मा अनागारियं पब्बज्जाया”ति। ",
"pli-tv-kd1:49.3.7":	"अथ खो तेसं दारकानं मातापितरो—",
"pli-tv-kd1:49.3.8":	"“सब्बेपिमे दारका समानच्छन्दा कल्याणाधिप्पाया”ति—",
"pli-tv-kd1:49.3.9":	"अनुजानिंसु। ",
"pli-tv-kd1:49.3.10":	"ते भिक्खू उपसङ्कमित्वा पब्बज्जं याचिंसु। ",
"pli-tv-kd1:49.3.11":	"ते भिक्खू पब्बाजेसुं उपसम्पादेसुं। ",
"pli-tv-kd1:49.4.1":	"ते रत्तिया पच्चूससमयं पच्चुट्ठाय रोदन्ति—",
"pli-tv-kd1:49.4.2":	"“यागुं देथ, भत्तं देथ, खादनीयं देथा”ति। ",
"pli-tv-kd1:49.4.3":	"भिक्खू एवमाहंसु—",
"pli-tv-kd1:49.4.4":	"“आगमेथ, आवुसो, याव रत्ति विभायति। ",
"pli-tv-kd1:49.4.5":	"सचे यागु भविस्सति पिविस्सथ, सचे भत्तं भविस्सति भुञ्जिस्सथ, सचे खादनीयं भविस्सति खादिस्सथ; ",
"pli-tv-kd1:49.4.6":	"नो चे भविस्सति यागु वा भत्तं वा खादनीयं वा, पिण्डाय चरित्वा भुञ्जिस्सथा”ति। ",
"pli-tv-kd1:49.4.7":	"एवम्पि खो ते भिक्खू भिक्खूहि वुच्चमाना रोदन्तियेव “यागुं देथ, भत्तं देथ, खादनीयं देथा”ति; ",
"pli-tv-kd1:49.4.8":	"सेनासनं उहदन्तिपि उम्मिहन्तिपि। ",
"pli-tv-kd1:49.5.1":	"अस्सोसि खो भगवा रत्तिया पच्चूससमयं पच्चुट्ठाय दारकसद्दं। ",
"pli-tv-kd1:49.5.2":	"सुत्वान आयस्मन्तं आनन्दं आमन्तेसि—",
"pli-tv-kd1:49.5.3":	"“किं नु खो सो, आनन्द, दारकसद्दो”ति? ",
"pli-tv-kd1:49.5.4":	"अथ खो आयस्मा आनन्दो भगवतो एतमत्थं आरोचेसि …पे… ",
"pli-tv-kd1:49.5.5":	"“सच्चं किर, भिक्खवे, भिक्खू जानं ऊनवीसतिवस्सं पुग्गलं उपसम्पादेन्ती”ति? ",
"pli-tv-kd1:49.5.6":	"“सच्चं, भगवा”ति। ",
"pli-tv-kd1:49.5.7":	"विगरहि बुद्धो भगवा …पे… ",
"pli-tv-kd1:49.5.8":	"कथञ्हि नाम ते, भिक्खवे, मोघपुरिसा जानं ऊनवीसतिवस्सं पुग्गलं उपसम्पादेस्सन्ति। ",
"pli-tv-kd1:49.6.1":	"ऊनवीसतिवस्सो, भिक्खवे, पुग्गलो अक्खमो होति सीतस्स उण्हस्स जिघच्छाय पिपासाय डंसमकसवातातपसरीसपसम्फस्सानं दुरुत्तानं दुरागतानं वचनपथानं उप्पन्नानं सारीरिकानं वेदनानं दुक्खानं तिब्बानं खरानं कटुकानं असातानं अमनापानं पाणहरानं अनधिवासकजातिको होति। ",
"pli-tv-kd1:49.6.2":	"वीसतिवस्सोव खो, भिक्खवे, पुग्गलो खमो होति सीतस्स उण्हस्स जिघच्छाय पिपासाय डंसमकसवातातपसरीसपसम्फस्सानं दुरुत्तानं दुरागतानं वचनपथानं, उप्पन्नानं सारीरिकानं वेदनानं दुक्खानं तिब्बानं खरानं कटुकानं असातानं अमनापानं पाणहरानं अधिवासकजातिको होति। ",
"pli-tv-kd1:49.6.3":	"नेतं, भिक्खवे, अप्पसन्नानं वा पसादाय, पसन्नानं वा भिय्योभावाय …पे… ",
"pli-tv-kd1:49.6.4":	"विगरहित्वा …पे… ",
"pli-tv-kd1:49.6.5":	"धम्मिं कथं कत्वा भिक्खू आमन्तेसि—",
"pli-tv-kd1:49.6.6":	"“न, भिक्खवे, जानं ऊनवीसतिवस्सो पुग्गलो उपसम्पादेतब्बो। ",
"pli-tv-kd1:49.6.7":	"यो उपसम्पादेय्य, यथाधम्मो कारेतब्बो”ति। ",
"pli-tv-kd1:50.1.0":	"३७। अहिवातकरोगवत्थु ",
"pli-tv-kd1:50.1.1":	"तेन खो पन समयेन अञ्ञतरं कुलं अहिवातकरोगेन कालङ्कतं होति। ",
"pli-tv-kd1:50.1.2":	"तस्स पितापुत्तका सेसा होन्ति। ",
"pli-tv-kd1:50.1.3":	"ते भिक्खूसु पब्बजित्वा एकतोव पिण्डाय चरन्ति। ",
"pli-tv-kd1:50.1.4":	"अथ खो सो दारको पितुनो भिक्खाय दिन्नाय उपधावित्वा एतदवोच—",
"pli-tv-kd1:50.1.5":	"“मय्हम्पि, तात, देहि; ",
"pli-tv-kd1:50.1.6":	"मय्हम्पि, तात, देही”ति। ",
"pli-tv-kd1:50.1.7":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:50.1.8":	"“अब्रह्मचारिनो इमे समणा सक्यपुत्तिया। ",
"pli-tv-kd1:50.1.9":	"अयम्पि दारको भिक्खुनिया जातो”ति। ",
"pli-tv-kd1:50.1.10":	"अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानं। ",
"pli-tv-kd1:50.1.11":	"अथ खो ते भिक्खू भगवतो एतमत्थं आरोचेसुं। ",
"pli-tv-kd1:50.1.12":	"“न, भिक्खवे, ऊनपन्नरसवस्सो दारको पब्बाजेतब्बो। ",
"pli-tv-kd1:50.1.13":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:51.1.1":	"तेन खो पन समयेन आयस्मतो आनन्दस्स उपट्ठाककुलं सद्धं पसन्नं अहिवातकरोगेन कालङ्कतं होति, द्वे च दारका सेसा होन्ति। ",
"pli-tv-kd1:51.1.2":	"ते पोराणकेन आचिण्णकप्पेन भिक्खू पस्सित्वा उपधावन्ति। ",
"pli-tv-kd1:51.1.3":	"भिक्खू अपसादेन्ति। ",
"pli-tv-kd1:51.1.4":	"ते भिक्खूहि अपसादियमाना रोदन्ति। ",
"pli-tv-kd1:51.1.5":	"अथ खो आयस्मतो आनन्दस्स एतदहोसि—",
"pli-tv-kd1:51.1.6":	"“भगवता पञ्ञत्तं—",
"pli-tv-kd1:51.1.7":	"‘न ऊनपन्नरसवस्सो दारको पब्बाजेतब्बो’ति। ",
"pli-tv-kd1:51.1.8":	"इमे च दारका ऊनपन्नरसवस्सा। ",
"pli-tv-kd1:51.1.9":	"केन नु खो उपायेन इमे दारका न विनस्सेय्युन्”ति? ",
"pli-tv-kd1:51.1.10":	"अथ खो आयस्मा आनन्दो भगवतो एतमत्थं आरोचेसि। ",
"pli-tv-kd1:51.1.11":	"“उस्सहन्ति पन ते, आनन्द, दारका काके उड्डापेतुन्”ति? ",
"pli-tv-kd1:51.1.12":	"“उस्सहन्ति, भगवा”ति। ",
"pli-tv-kd1:51.1.13":	"अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:51.1.14":	"“अनुजानामि, भिक्खवे, ऊनपन्नरसवस्सं दारकं काकुड्डेपकं पब्बाजेतुन्”ति। ",
"pli-tv-kd1:52.1.0":	"३८। कण्टकवत्थु ",
"pli-tv-kd1:52.1.1":	"तेन खो पन समयेन आयस्मतो उपनन्दस्स सक्यपुत्तस्स द्वे सामणेरा होन्ति—",
"pli-tv-kd1:52.1.2":	"कण्टको च महको च। ",
"pli-tv-kd1:52.1.3":	"ते अञ्ञमञ्ञं दूसेसुं। ",
"pli-tv-kd1:52.1.4":	"भिक्खू उज्झायन्ति खिय्यन्ति विपाचेन्ति—",
"pli-tv-kd1:52.1.5":	"“कथञ्हि नाम सामणेरा एवरूपं अनाचारं आचरिस्सन्ती”ति। ",
"pli-tv-kd1:52.1.6":	"भगवतो एतमत्थं आरोचेसुं। ",
"pli-tv-kd1:52.1.7":	"“न, भिक्खवे, एकेन द्वे सामणेरा उपट्ठापेतब्बा। ",
"pli-tv-kd1:52.1.8":	"यो उपट्ठापेय्य, आपत्ति दुक्कटस्सा”ति। ",
"pli-tv-kd1:53.1.0":	"३९। आहुन्दरिकवत्थु ",
"pli-tv-kd1:53.1.1":	"तेन खो पन समयेन भगवा तत्थेव राजगहे वस्सं वसि, तत्थ हेमन्तं, तत्थ गिम्हं। ",
"pli-tv-kd1:53.1.2":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:53.1.3":	"“आहुन्दरिका समणानं सक्यपुत्तियानं दिसा अन्धकारा, न इमेसं दिसा पक्खायन्ती”ति। ",
"pli-tv-kd1:53.1.4":	"अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानं। ",
"pli-tv-kd1:53.1.5":	"अथ खो ते भिक्खू भगवतो एतमत्थं आरोचेसुं। ",
"pli-tv-kd1:53.2.1":	"अथ खो भगवा आयस्मन्तं आनन्दं आमन्तेसि—",
"pli-tv-kd1:53.2.2":	"“गच्छानन्द, अवापुरणं आदाय अनुपरिवेणियं भिक्खूनं आरोचेहि—",
"pli-tv-kd1:53.2.3":	"‘इच्छतावुसो भगवा दक्खिणागिरिं चारिकं पक्कमितुं। ",
"pli-tv-kd1:53.2.4":	"यस्सायस्मतो अत्थो, सो आगच्छतू’”ति। ",
"pli-tv-kd1:53.2.5":	"“एवं, भन्ते”ति खो आयस्मा आनन्दो भगवतो पटिस्सुणित्वा अवापुरणं आदाय अनुपरिवेणियं भिक्खूनं आरोचेसि—",
"pli-tv-kd1:53.2.6":	"“इच्छतावुसो, भगवा दक्खिणागिरिं चारिकं पक्कमितुं। ",
"pli-tv-kd1:53.2.7":	"यस्सायस्मतो अत्थो, सो आगच्छतू”ति। ",
"pli-tv-kd1:53.3.1":	"भिक्खू एवमाहंसु—",
"pli-tv-kd1:53.3.2":	"“भगवता, आवुसो आनन्द, पञ्ञत्तं दसवस्सानि निस्साय वत्थुं, दसवस्सेन निस्सयं दातुं। ",
"pli-tv-kd1:53.3.3":	"तत्थ च नो गन्तब्बं भविस्सति, निस्सयो च गहेतब्बो भविस्सति, इत्तरो च वासो भविस्सति, पुन च पच्चागन्तब्बं भविस्सति, पुन च निस्सयो गहेतब्बो भविस्सति। ",
"pli-tv-kd1:53.3.4":	"सचे अम्हाकं आचरियुपज्झाया गमिस्सन्ति, मयम्पि गमिस्साम; ",
"pli-tv-kd1:53.3.5":	"नो चे अम्हाकं आचरियुपज्झाया गमिस्सन्ति, मयम्पि न गमिस्साम। ",
"pli-tv-kd1:53.3.6":	"लहुचित्तकता नो, आवुसो आनन्द, पञ्ञायिस्सती”ति। ",
"pli-tv-kd1:53.4.1":	"अथ खो भगवा ओगणेन भिक्खुसङ्घेन दक्खिणागिरिं चारिकं पक्कामि। ",
"pli-tv-kd1:53.4.2.0":	"४०। निस्सयमुच्चनककथा ",
"pli-tv-kd1:53.4.2.1":	"अथ खो भगवा दक्खिणागिरिस्मिं यथाभिरन्तं विहरित्वा पुनदेव राजगहं पच्चागच्छि। ",
"pli-tv-kd1:53.4.3":	"अथ खो भगवा आयस्मन्तं आनन्दं आमन्तेसि—",
"pli-tv-kd1:53.4.4":	"“किं नु खो, आनन्द, तथागतो ओगणेन भिक्खुसङ्घेन दक्खिणागिरिं चारिकं पक्कन्तो”ति? ",
"pli-tv-kd1:53.4.5":	"अथ खो आयस्मा आनन्दो भगवतो एतमत्थं आरोचेसि। ",
"pli-tv-kd1:53.4.6":	"अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:53.4.7":	"“अनुजानामि, भिक्खवे, ब्यत्तेन भिक्खुना पटिबलेन पञ्चवस्सानि निस्साय वत्थुं, अब्यत्तेन यावजीवं। ",
"pli-tv-kd1:53.5.1":	"पञ्चहि, भिक्खवे, अङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.5.2":	"न असेक्खेन सीलक्खन्धेन समन्नागतो होति न असेक्खेन समाधिक्खन्धेन, न असेक्खेन पञ्ञाक्खन्धेन न असेक्खेन विमुत्तिक्खन्धेन न असेक्खेन विमुत्तिञाणदस्सनक्खन्धेन समन्नागतो होति—",
"pli-tv-kd1:53.5.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.5.4":	"पञ्चहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.5.5":	"असेक्खेन सीलक्खन्धेन समन्नागतो होति असेक्खेन समाधिक्खन्धेन। ",
"pli-tv-kd1:53.5.6":	"असेक्खेन पञ्ञाक्खन्धेन … ",
"pli-tv-kd1:53.5.7":	"असेक्खेन विमुत्तिक्खन्धेन … ",
"pli-tv-kd1:53.5.8":	"असेक्खेन विमुत्तिञाणदस्सनक्खन्धेन समन्नागतो होति—",
"pli-tv-kd1:53.5.9":	"इमेहि खो, भिक्खवे, पञ्चहङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.6.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.6.2":	"अस्सद्धो होति, अहिरिको होति, अनोत्तप्पी होति, कुसीतो होति, मुट्ठस्सति होति—",
"pli-tv-kd1:53.6.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.6.4":	"पञ्चहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.6.5":	"सद्धो होति, हिरिमा होति, ओत्तप्पी होति, आरद्धवीरियो होति, उपट्ठितस्सति होति—",
"pli-tv-kd1:53.6.6":	"इमेहि खो, भिक्खवे, पञ्चहङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.7.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.7.2":	"अधिसीले सीलविपन्नो होति, अज्झाचारे आचारविपन्नो होति, अतिदिट्ठिया दिट्ठिविपन्नो होति, अप्पस्सुतो होति, दुप्पञ्ञो होति—",
"pli-tv-kd1:53.7.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.7.4":	"पञ्चहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.7.5":	"न अधिसीले सीलविपन्नो होति, न अज्झाचारे आचारविपन्नो होति, न अतिदिट्ठिया दिट्ठिविपन्नो होति, बहुस्सुतो होति, पञ्ञवा होति—",
"pli-tv-kd1:53.7.6":	"इमेहि खो, भिक्खवे, पञ्चहङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.8.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.8.2":	"आपत्तिं न जानाति, अनापत्तिं न जानाति, लहुकं आपत्तिं न जानाति, गरुकं आपत्तिं न जानाति, उभयानि खो पनस्स पातिमोक्खानि वित्थारेन न स्वागतानि होन्ति न सुविभत्तानि न सुप्पवत्तीनि न सुविनिच्छितानि सुत्तसो अनुब्यञ्जनसो—",
"pli-tv-kd1:53.8.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.8.4":	"पञ्चहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.8.5":	"आपत्तिं जानाति, अनापत्तिं जानाति, लहुकं आपत्तिं जानाति, गरुकं आपत्तिं जानाति, उभयानि खो पनस्स पातिमोक्खानि वित्थारेन स्वागतानि होन्ति सुविभत्तानि सुप्पवत्तीनि सुविनिच्छितानि सुत्तसो अनुब्यञ्जनसो—",
"pli-tv-kd1:53.8.6":	"इमेहि खो, भिक्खवे, पञ्चहङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.9.1":	"अपरेहिपि, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.9.2":	"आपत्तिं न जानाति, अनापत्तिं न जानाति, लहुकं आपत्तिं न जानाति, गरुकं आपत्तिं न जानाति, ऊनपञ्चवस्सो होति—",
"pli-tv-kd1:53.9.3":	"इमेहि खो, भिक्खवे, पञ्चहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.9.4":	"पञ्चहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.9.5":	"आपत्तिं जानाति, अनापत्तिं जानाति, लहुकं आपत्तिं जानाति, गरुकं आपत्तिं जानाति, पञ्चवस्सो वा होति अतिरेकपञ्चवस्सो वा—",
"pli-tv-kd1:53.9.6":	"इमेहि खो, भिक्खवे, पञ्चहङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.9.7":	"पञ्चकदसवारो निट्ठितो। ",
"pli-tv-kd1:53.10.1":	"छहि, भिक्खवे, अङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.10.2":	"न असेक्खेन सीलक्खन्धेन समन्नागतो होति, न असेक्खेन समाधिक्खन्धेन, न असेक्खेन पञ्ञाक्खन्धेन, न असेक्खेन विमुत्तिक्खन्धेन, न असेक्खेन विमुत्तिञाणदस्सनक्खन्धेन समन्नागतो होति, ऊनपञ्चवस्सो होति—",
"pli-tv-kd1:53.10.3":	"इमेहि खो, भिक्खवे, छहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.10.4":	"छहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.10.5":	"असेक्खेन सीलक्खन्धेन समन्नागतो होति, असेक्खेन समाधिक्खन्धेन, असेक्खेन पञ्ञाक्खन्धेन, असेक्खेन विमुत्तिक्खन्धेन, असेक्खेन विमुत्तिञाणदस्सनक्खन्धेन समन्नागतो होति, पञ्चवस्सो वा होति अतिरेकपञ्चवस्सो वा—",
"pli-tv-kd1:53.10.6":	"इमेहि खो, भिक्खवे, छहङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.11.1":	"अपरेहिपि, भिक्खवे, छहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.11.2":	"अस्सद्धो होति, अहिरिको होति, अनोत्तप्पी होति, कुसीतो होति, मुट्ठस्सति होति, ऊनपञ्चवस्सो होति—",
"pli-tv-kd1:53.11.3":	"इमेहि खो, भिक्खवे, छहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.11.4":	"छहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.11.5":	"सद्धो होति, हिरिमा होति, ओत्तप्पी होति, आरद्धवीरियो होति, उपट्ठितस्सति होति, पञ्चवस्सो वा होति अतिरेकपञ्चवस्सो वा—",
"pli-tv-kd1:53.11.6":	"इमेहि खो, भिक्खवे, छहङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.12.1":	"अपरेहिपि, भिक्खवे, छहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.12.2":	"अधिसीले सीलविपन्नो होति, अज्झाचारे आचारविपन्नो होति, अतिदिट्ठिया दिट्ठिविपन्नो होति, अप्पस्सुतो होति, दुप्पञ्ञो होति, ऊनपञ्चवस्सो होति—",
"pli-tv-kd1:53.12.3":	"इमेहि खो, भिक्खवे, छहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.12.4":	"छहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.12.5":	"न अधिसीले सीलविपन्नो होति, न अज्झाचारे आचारविपन्नो होति, न अतिदिट्ठिया दिट्ठिविपन्नो होति, बहुस्सुतो होति, पञ्ञवा होति, पञ्चवस्सो वा होति अतिरेकपञ्चवस्सो वा—",
"pli-tv-kd1:53.12.6":	"इमेहि खो, भिक्खवे, छहङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.13.1":	"अपरेहिपि, भिक्खवे, छहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.13.2":	"आपत्तिं न जानाति, अनापत्तिं न जानाति, लहुकं आपत्तिं न जानाति, गरुकं आपत्तिं न जानाति, उभयानि खो पनस्स पातिमोक्खानि वित्थारेन न स्वागतानि होन्ति न सुविभत्तानि न सुप्पवत्तीनि न सुविनिच्छितानि सुत्तसो अनुब्यञ्जनसो, ऊनपञ्चवस्सो होति—",
"pli-tv-kd1:53.13.3":	"इमेहि खो, भिक्खवे, छहङ्गेहि समन्नागतेन भिक्खुना न अनिस्सितेन वत्थब्बं। ",
"pli-tv-kd1:53.13.4":	"छहि, भिक्खवे, अङ्गेहि समन्नागतेन भिक्खुना अनिस्सितेन वत्थब्बं। ",
"pli-tv-kd1:53.13.5":	"आपत्तिं जानाति, अनापत्तिं जानाति, लहुकं आपत्तिं जानाति, गरुकं आपत्तिं जानाति, उभयानि खो पनस्स पातिमोक्खानि वित्थारेन स्वागतानि होन्ति सुविभत्तानि सुप्पवत्तीनि सुविनिच्छितानि सुत्तसो अनुब्यञ्जनसो, पञ्चवस्सो वा होति अतिरेकपञ्चवस्सो वा—",
"pli-tv-kd1:53.13.6":	"इमेहि खो, भिक्खवे, छहङ्गेहि समन्नागतेन भिक्खुना अनिस्सितेन वत्थब्बन्”ति। ",
"pli-tv-kd1:53.13.7":	"अभयूवरभाणवारो निट्ठितो अट्ठमो। ",
"pli-tv-kd1:54.1.0":	"४१। राहुलवत्थु ",
"pli-tv-kd1:54.1.1":	"अथ खो भगवा राजगहे यथाभिरन्तं विहरित्वा येन कपिलवत्थु तेन चारिकं पक्कामि। ",
"pli-tv-kd1:54.1.2":	"अनुपुब्बेन चारिकं चरमानो येन कपिलवत्थु तदवसरि। ",
"pli-tv-kd1:54.1.3":	"तत्र सुदं भगवा सक्केसु विहरति कपिलवत्थुस्मिं निग्रोधारामे। ",
"pli-tv-kd1:54.1.4":	"अथ खो भगवा पुब्बण्हसमयं निवासेत्वा पत्तचीवरमादाय येन सुद्धोदनस्स सक्कस्स निवेसनं तेनुपसङ्कमि, उपसङ्कमित्वा पञ्ञत्ते आसने निसीदि। ",
"pli-tv-kd1:54.1.5":	"अथ खो राहुलमाता देवी राहुलं कुमारं एतदवोच—",
"pli-tv-kd1:54.1.6":	"“एसो ते, राहुल, पिता। ",
"pli-tv-kd1:54.1.7":	"गच्छस्सु, दायज्जं याचाही”ति। ",
"pli-tv-kd1:54.2.1":	"अथ खो राहुलो कुमारो येन भगवा तेनुपसङ्कमि, उपसङ्कमित्वा भगवतो पुरतो, अट्ठासि—",
"pli-tv-kd1:54.2.2":	"“सुखा ते, समण, छाया”ति। ",
"pli-tv-kd1:54.2.3":	"अथ खो भगवा उट्ठायासना पक्कामि। ",
"pli-tv-kd1:54.2.4":	"अथ खो राहुलो कुमारो भगवन्तं पिट्ठितो पिट्ठितो अनुबन्धि—",
"pli-tv-kd1:54.2.5":	"“दायज्जं मे, समण, देहि; ",
"pli-tv-kd1:54.2.6":	"दायज्जं मे, समण, देही”ति। ",
"pli-tv-kd1:54.2.7":	"अथ खो भगवा आयस्मन्तं सारिपुत्तं आमन्तेसि—",
"pli-tv-kd1:54.2.8":	"“तेन हि त्वं, सारिपुत्त, राहुलं कुमारं पब्बाजेही”ति। ",
"pli-tv-kd1:54.2.9":	"“कथाहं, भन्ते, राहुलं कुमारं पब्बाजेमी”ति? ",
"pli-tv-kd1:54.3.1":	"अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:54.3.2":	"“अनुजानामि, भिक्खवे, तीहि सरणगमनेहि सामणेरपब्बज्जं। ",
"pli-tv-kd1:54.3.3":	"एवञ्च पन, भिक्खवे, पब्बाजेतब्बो—",
"pli-tv-kd1:54.3.4":	"पठमं केसमस्सुं ओहारापेत्वा कासायानि वत्थानि अच्छादापेत्वा एकंसं उत्तरासङ्गं कारापेत्वा भिक्खूनं पादे वन्दापेत्वा उक्कुटिकं निसीदापेत्वा अञ्जलिं पग्गण्हापेत्वा ‘एवं वदेही’ति वत्तब्बो—",
"pli-tv-kd1:54.3.5":	"‘बुद्धं सरणं गच्छामि, ",
"pli-tv-kd1:54.3.6":	"धम्मं सरणं गच्छामि, ",
"pli-tv-kd1:54.3.7":	"सङ्घं सरणं गच्छामि। ",
"pli-tv-kd1:54.3.8":	"दुतियम्पि बुद्धं सरणं गच्छामि, ",
"pli-tv-kd1:54.3.9":	"दुतियम्पि धम्मं सरणं गच्छामि, ",
"pli-tv-kd1:54.3.10":	"दुतियम्पि सङ्घं सरणं गच्छामि। ",
"pli-tv-kd1:54.3.11":	"ततियम्पि बुद्धं सरणं गच्छामि, ",
"pli-tv-kd1:54.3.12":	"ततियम्पि धम्मं सरणं गच्छामि, ",
"pli-tv-kd1:54.3.13":	"ततियम्पि सङ्घं सरणं गच्छामी’ति। ",
"pli-tv-kd1:54.3.14":	"अनुजानामि, भिक्खवे, इमेहि तीहि सरणगमनेहि सामणेरपब्बज्जन्”ति। ",
"pli-tv-kd1:54.4.1":	"अथ खो आयस्मा सारिपुत्तो राहुलं कुमारं पब्बाजेसि। ",
"pli-tv-kd1:54.4.2":	"अथ खो सुद्धोदनो सक्को येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। ",
"pli-tv-kd1:54.4.3":	"एकमन्तं निसिन्नो खो सुद्धोदनो सक्को भगवन्तं एतदवोच—",
"pli-tv-kd1:54.4.4":	"“एकाहं, भन्ते, भगवन्तं वरं याचामी”ति। ",
"pli-tv-kd1:54.4.5":	"“अतिक्कन्तवरा खो, गोतम, तथागता”ति। ",
"pli-tv-kd1:54.4.6":	"“यञ्च, भन्ते, कप्पति, यञ्च अनवज्जन्”ति। ",
"pli-tv-kd1:54.4.7":	"“वदेहि, गोतमा”ति। ",
"pli-tv-kd1:54.5.1":	"“भगवति मे, भन्ते, पब्बजिते अनप्पकं दुक्खं अहोसि, तथा नन्दे, अधिमत्तं राहुले। ",
"pli-tv-kd1:54.5.2":	"पुत्तपेमं, भन्ते, छविं छिन्दति, छविं छेत्वा चम्मं छिन्दति, चम्मं छेत्वा मंसं छिन्दति, मंसं छेत्वा न्हारुं छिन्दति, न्हारुं छेत्वा अट्ठिं छिन्दति, अट्ठिं छेत्वा अट्ठिमिञ्जं आहच्च तिट्ठति। ",
"pli-tv-kd1:54.5.3":	"साधु, भन्ते, अय्या अननुञ्ञातं मातापितूहि पुत्तं न पब्बाजेय्युन्”ति। ",
"pli-tv-kd1:54.6.1":	"अथ खो भगवा सुद्धोदनं सक्कं धम्मिया कथाय सन्दस्सेसि समादपेसि समुत्तेजेसि सम्पहंसेसि। ",
"pli-tv-kd1:54.6.2":	"अथ खो सुद्धोदनो सक्को भगवता धम्मिया कथाय सन्दस्सितो समादपितो समुत्तेजितो सम्पहंसितो उट्ठायासना भगवन्तं अभिवादेत्वा पदक्खिणं कत्वा पक्कामि। ",
"pli-tv-kd1:54.6.3":	"अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि—",
"pli-tv-kd1:54.6.4":	"“न, भिक्खवे, अननुञ्ञातो मातापितूहि पुत्तो पब्बाजेतब्बो। ",
"pli-tv-kd1:54.6.5":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:55.1.1":	"अथ खो भगवा कपिलवत्थुस्मिं यथाभिरन्तं विहरित्वा येन सावत्थि तेन चारिकं पक्कामि। ",
"pli-tv-kd1:55.1.2":	"अनुपुब्बेन चारिकं चरमानो येन सावत्थि तदवसरि। ",
"pli-tv-kd1:55.1.3":	"तत्र सुदं भगवा सावत्थियं विहरति जेतवने अनाथपिण्डिकस्स आरामे। ",
"pli-tv-kd1:55.1.4":	"तेन खो पन समयेन आयस्मतो सारिपुत्तस्स उपट्ठाककुलं आयस्मतो सारिपुत्तस्स सन्तिके दारकं पाहेसि—",
"pli-tv-kd1:55.1.5":	"“इमं दारकं थेरो पब्बाजेतू”ति। ",
"pli-tv-kd1:55.1.6":	"अथ खो आयस्मतो सारिपुत्तस्स एतदहोसि—",
"pli-tv-kd1:55.1.7":	"“भगवता पञ्ञत्तं—",
"pli-tv-kd1:55.1.8":	"‘न एकेन द्वे सामणेरा उपट्ठापेतब्बा’ति। ",
"pli-tv-kd1:55.1.9":	"अयञ्च मे राहुलो सामणेरो। ",
"pli-tv-kd1:55.1.10":	"कथं नु खो मया पटिपज्जितब्बन्”ति? ",
"pli-tv-kd1:55.1.11":	"भगवतो एतमत्थं आरोचेसि। ",
"pli-tv-kd1:55.1.12":	"“अनुजानामि, भिक्खवे, ब्यत्तेन भिक्खुना पटिबलेन एकेन द्वे सामणेरे उपट्ठापेतुं, यावतके वा पन उस्सहति ओवदितुं अनुसासितुं तावतके उपट्ठापेतुन्”ति। ",
"pli-tv-kd1:56.1.0":	"४२। सिक्खापदकथा ",
"pli-tv-kd1:56.1.1":	"अथ खो सामणेरानं एतदहोसि—",
"pli-tv-kd1:56.1.2":	"“कति नु खो अम्हाकं सिक्खापदानि, कत्थ च अम्हेहि सिक्खितब्बन्”ति? ",
"pli-tv-kd1:56.1.3":	"भगवतो एतमत्थं आरोचेसुं …पे… ",
"pli-tv-kd1:56.1.4":	"“अनुजानामि, भिक्खवे, सामणेरानं दस सिक्खापदानि, तेसु च सामणेरेहि सिक्खितुं—",
"pli-tv-kd1:56.1.5":	"पाणातिपाता वेरमणी, ",
"pli-tv-kd1:56.1.6":	"अदिन्नादाना वेरमणी, ",
"pli-tv-kd1:56.1.7":	"अब्रह्मचरिया वेरमणी, ",
"pli-tv-kd1:56.1.8":	"मुसावादा वेरमणी, ",
"pli-tv-kd1:56.1.9":	"सुरामेरयमज्जपमादट्ठाना वेरमणी, ",
"pli-tv-kd1:56.1.10":	"विकालभोजना वेरमणी, ",
"pli-tv-kd1:56.1.11":	"नच्चगीतवादितविसूकदस्सना वेरमणी, ",
"pli-tv-kd1:56.1.12":	"मालागन्धविलेपनधारणमण्डनविभूसनट्ठाना वेरमणी, ",
"pli-tv-kd1:56.1.13":	"उच्चासयनमहासयना वेरमणी, ",
"pli-tv-kd1:56.1.14":	"जातरूपरजतपटिग्गहणा वेरमणी। ",
"pli-tv-kd1:56.1.15":	"अनुजानामि, भिक्खवे, सामणेरानं इमानि दस सिक्खापदानि, इमेसु च सामणेरेहि सिक्खितुन्”ति। ",
"pli-tv-kd1:57.1.0":	"४३। दण्डकम्मवत्थु ",
"pli-tv-kd1:57.1.1":	"तेन खो पन समयेन सामणेरा भिक्खूसु अगारवा अप्पतिस्सा असभागवुत्तिका विहरन्ति। ",
"pli-tv-kd1:57.1.2":	"भिक्खू उज्झायन्ति खिय्यन्ति विपाचेन्ति—",
"pli-tv-kd1:57.1.3":	"“कथञ्हि नाम सामणेरा भिक्खूसु अगारवा अप्पतिस्सा असभागवुत्तिका विहरिस्सन्ती”ति। ",
"pli-tv-kd1:57.1.4":	"भगवतो एतमत्थं आरोचेसुं …पे… ",
"pli-tv-kd1:57.1.5":	"“अनुजानामि, भिक्खवे, पञ्चहङ्गेहि समन्नागतस्स सामणेरस्स दण्डकम्मं कातुं। ",
"pli-tv-kd1:57.1.6":	"भिक्खूनं अलाभाय परिसक्कति, ",
"pli-tv-kd1:57.1.7":	"भिक्खूनं अनत्थाय परिसक्कति, ",
"pli-tv-kd1:57.1.8":	"भिक्खूनं अवासाय परिसक्कति, ",
"pli-tv-kd1:57.1.9":	"भिक्खू अक्कोसति परिभासति, ",
"pli-tv-kd1:57.1.10":	"भिक्खू भिक्खूहि भेदेति—",
"pli-tv-kd1:57.1.11":	"अनुजानामि, भिक्खवे, इमेहि पञ्चहङ्गेहि समन्नागतस्स सामणेरस्स दण्डकम्मं कातुन्”ति। ",
"pli-tv-kd1:57.2.1":	"अथ खो भिक्खूनं एतदहोसि—",
"pli-tv-kd1:57.2.2":	"“किं नु खो दण्डकम्मं कातब्बन्”ति? ",
"pli-tv-kd1:57.2.3":	"भगवतो एतमत्थं आरोचेसुं। ",
"pli-tv-kd1:57.2.4":	"“अनुजानामि, भिक्खवे, आवरणं कातुन्”ति। ",
"pli-tv-kd1:57.2.5":	"तेन खो पन समयेन भिक्खू सामणेरानं सब्बं सङ्घारामं आवरणं करोन्ति। ",
"pli-tv-kd1:57.2.6":	"सामणेरा आरामं पविसितुं अलभमाना पक्कमन्तिपि, विब्भमन्तिपि, तित्थियेसुपि सङ्कमन्ति। ",
"pli-tv-kd1:57.2.7":	"भगवतो एतमत्थं आरोचेसुं। ",
"pli-tv-kd1:57.2.8":	"“न, भिक्खवे, सब्बो सङ्घारामो आवरणं कातब्बो। ",
"pli-tv-kd1:57.2.9":	"यो करेय्य, आपत्ति दुक्कटस्स। ",
"pli-tv-kd1:57.2.10":	"अनुजानामि, भिक्खवे, यत्थ वा वसति, यत्थ वा पटिक्कमति, तत्थ आवरणं कातुन्”ति। ",
"pli-tv-kd1:57.3.1":	"तेन खो पन समयेन भिक्खू सामणेरानं मुखद्वारिकं आहारं आवरणं करोन्ति। ",
"pli-tv-kd1:57.3.2":	"मनुस्सा यागुपानम्पि सङ्घभत्तम्पि करोन्ता सामणेरे एवं वदेन्ति—",
"pli-tv-kd1:57.3.3":	"“एथ, भन्ते, यागुं पिवथ; ",
"pli-tv-kd1:57.3.4":	"एथ, भन्ते, भत्तं भुञ्जथा”ति। ",
"pli-tv-kd1:57.3.5":	"सामणेरा एवं वदेन्ति—",
"pli-tv-kd1:57.3.6":	"“नावुसो, लब्भा। ",
"pli-tv-kd1:57.3.7":	"भिक्खूहि आवरणं कतन्”ति। ",
"pli-tv-kd1:57.3.8":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:57.3.9":	"“कथञ्हि नाम भदन्ता सामणेरानं मुखद्वारिकं आहारं आवरणं करिस्सन्ती”ति। ",
"pli-tv-kd1:57.3.10":	"भगवतो एतमत्थं आरोचेसुं। ",
"pli-tv-kd1:57.3.11":	"“न, भिक्खवे, मुखद्वारिको आहारो आवरणं कातब्बो। ",
"pli-tv-kd1:57.3.12":	"यो करेय्य, आपत्ति दुक्कटस्सा”ति। ",
"pli-tv-kd1:57.3.13":	"दण्डकम्मवत्थु निट्ठितं। ",
"pli-tv-kd1:58.1.0":	"४४। अनापुच्छावरणवत्थु ",
"pli-tv-kd1:58.1.1":	"तेन खो पन समयेन छब्बग्गिया भिक्खू उपज्झाये अनापुच्छा सामणेरानं आवरणं करोन्ति। ",
"pli-tv-kd1:58.1.2":	"उपज्झाया गवेसन्ति—",
"pli-tv-kd1:58.1.3":	"“कथं नु खो अम्हाकं सामणेरा न दिस्सन्ती”ति। ",
"pli-tv-kd1:58.1.4":	"भिक्खू एवमाहंसु—",
"pli-tv-kd1:58.1.5":	"“छब्बग्गियेहि, आवुसो, भिक्खूहि आवरणं कतन्”ति। ",
"pli-tv-kd1:58.1.6":	"उपज्झाया उज्झायन्ति खिय्यन्ति विपाचेन्ति—",
"pli-tv-kd1:58.1.7":	"“कथञ्हि नाम छब्बग्गिया भिक्खू अम्हे अनापुच्छा अम्हाकं सामणेरानं आवरणं करिस्सन्ती”ति। ",
"pli-tv-kd1:58.1.8":	"भगवतो एतमत्थं आरोचेसुं। ",
"pli-tv-kd1:58.1.9":	"“न, भिक्खवे, उपज्झाये अनापुच्छा आवरणं कातब्बं। ",
"pli-tv-kd1:58.1.10":	"यो करेय्य, आपत्ति दुक्कटस्सा”ति। ",
"pli-tv-kd1:59.1.0":	"४५। अपलाळनवत्थु ",
"pli-tv-kd1:59.1.1":	"तेन खो पन समयेन छब्बग्गिया भिक्खू थेरानं भिक्खूनं सामणेरे अपलाळेन्ति। ",
"pli-tv-kd1:59.1.2":	"थेरा सामं दन्तकट्ठम्पि मुखोदकम्पि गण्हन्ता किलमन्ति। ",
"pli-tv-kd1:59.1.3":	"भगवतो एतमत्थं आरोचेसुं। ",
"pli-tv-kd1:59.1.4":	"“न, भिक्खवे, अञ्ञस्स परिसा अपलाळेतब्बा। ",
"pli-tv-kd1:59.1.5":	"यो अपलाळेय्य, आपत्ति दुक्कटस्सा”ति। ",
"pli-tv-kd1:60.1.0":	"४६। कण्टकसामणेरवत्थु ",
"pli-tv-kd1:60.1.1":	"तेन खो पन समयेन आयस्मतो उपनन्दस्स सक्यपुत्तस्स कण्टको नाम सामणेरो कण्टकिं नाम भिक्खुनिं दूसेसि। ",
"pli-tv-kd1:60.1.2":	"भिक्खू उज्झायन्ति खिय्यन्ति विपाचेन्ति—",
"pli-tv-kd1:60.1.3":	"“कथञ्हि नाम सामणेरो एवरूपं अनाचारं आचरिस्सती”ति। ",
"pli-tv-kd1:60.1.4":	"भगवतो एतमत्थं आरोचेसुं। ",
"pli-tv-kd1:60.1.5":	"“अनुजानामि, भिक्खवे, दसहङ्गेहि समन्नागतं सामणेरं नासेतुं। ",
"pli-tv-kd1:60.1.6":	"पाणातिपाती होति, ",
"pli-tv-kd1:60.1.7":	"अदिन्नादायी होति, ",
"pli-tv-kd1:60.1.8":	"अब्रह्मचारी होति, ",
"pli-tv-kd1:60.1.9":	"मुसावादी होति, ",
"pli-tv-kd1:60.1.10":	"मज्जपायी होति, ",
"pli-tv-kd1:60.1.11":	"बुद्धस्स अवण्णं भासति, ",
"pli-tv-kd1:60.1.12":	"धम्मस्स अवण्णं भासति, ",
"pli-tv-kd1:60.1.13":	"सङ्घस्स अवण्णं भासति, ",
"pli-tv-kd1:60.1.14":	"मिच्छादिट्ठिको होति, ",
"pli-tv-kd1:60.1.15":	"भिक्खुनिदूसको होति—",
"pli-tv-kd1:60.1.16":	"अनुजानामि, भिक्खवे, इमेहि दसहङ्गेहि समन्नागतं सामणेरं नासेतुन्”ति। ",
"pli-tv-kd1:61.1.0":	"४७। पण्डकवत्थु ",
"pli-tv-kd1:61.1.1":	"तेन खो पन समयेन अञ्ञतरो पण्डको भिक्खूसु पब्बजितो होति। ",
"pli-tv-kd1:61.1.2":	"सो दहरे दहरे भिक्खू उपसङ्कमित्वा एवं वदेति—",
"pli-tv-kd1:61.1.3":	"“एथ, मं आयस्मन्तो दूसेथा”ति। ",
"pli-tv-kd1:61.1.4":	"भिक्खू अपसादेन्ति—",
"pli-tv-kd1:61.1.5":	"“नस्स, पण्डक, विनस्स, पण्डक, को तया अत्थो”ति। ",
"pli-tv-kd1:61.1.6":	"सो भिक्खूहि अपसादितो महन्ते महन्ते मोळिगल्ले सामणेरे उपसङ्कमित्वा एवं वदेति—",
"pli-tv-kd1:61.1.7":	"“एथ, मं आवुसो दूसेथा”ति। ",
"pli-tv-kd1:61.1.8":	"सामणेरा अपसादेन्ति—",
"pli-tv-kd1:61.1.9":	"“नस्स, पण्डक, विनस्स, पण्डक, को तया अत्थो”ति। ",
"pli-tv-kd1:61.1.10":	"सो सामणेरेहि अपसादितो हत्थिभण्डे अस्सभण्डे उपसङ्कमित्वा एवं वदेति—",
"pli-tv-kd1:61.1.11":	"“एथ, मं आवुसो दूसेथा”ति। ",
"pli-tv-kd1:61.1.12":	"हत्थिभण्डा अस्सभण्डा दूसेसुं। ",
"pli-tv-kd1:61.1.13":	"ते उज्झायन्ति खिय्यन्ति विपाचेन्ति—",
"pli-tv-kd1:61.1.14":	"“पण्डका इमे समणा सक्यपुत्तिया। ",
"pli-tv-kd1:61.1.15":	"येपि इमेसं न पण्डका, तेपि इमे पण्डके दूसेन्ति। ",
"pli-tv-kd1:61.1.16":	"एवं इमे सब्बेव अब्रह्मचारिनो”ति। ",
"pli-tv-kd1:61.1.17":	"अस्सोसुं खो भिक्खू तेसं हत्थिभण्डानं अस्सभण्डानं उज्झायन्तानं खिय्यन्तानं विपाचेन्तानं। ",
"pli-tv-kd1:61.1.18":	"अथ खो ते भिक्खू भगवतो एतमत्थं आरोचेसुं। ",
"pli-tv-kd1:61.1.19":	"“पण्डको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो”ति। ",
"pli-tv-kd1:62.1.0":	"४८। थेय्यसंवासकवत्थु ",
"pli-tv-kd1:62.1.1":	"तेन खो पन समयेन अञ्ञतरो पुराणकुलपुत्तो खीणकोलञ्ञो सुखुमालो होति। ",
"pli-tv-kd1:62.1.2":	"अथ खो तस्स पुराणकुलपुत्तस्स खीणकोलञ्ञस्स एतदहोसि—",
"pli-tv-kd1:62.1.3":	"“अहं खो सुखुमालो, न पटिबलो अनधिगतं वा भोगं अधिगन्तुं, अधिगतं वा भोगं फातिं कातुं। ",
"pli-tv-kd1:62.1.4":	"केन नु खो अहं उपायेन सुखञ्च जीवेय्यं, न च किलमेय्यन्”ति? ",
"pli-tv-kd1:62.1.5":	"अथ खो तस्स पुराणकुलपुत्तस्स खीणकोलञ्ञस्स एतदहोसि—",
"pli-tv-kd1:62.1.6":	"“इमे खो समणा सक्यपुत्तिया सुखसीला सुखसमाचारा, सुभोजनानि भुञ्जित्वा निवातेसु सयनेसु सयन्ति। ",
"pli-tv-kd1:62.1.7":	"यन्नूनाहं सामं पत्तचीवरं पटियादेत्वा केसमस्सुं ओहारेत्वा कासायानि वत्थानि अच्छादेत्वा आरामं गन्त्वा भिक्खूहि सद्धिं संवसेय्यन्”ति। ",
"pli-tv-kd1:62.2.1":	"अथ खो सो पुराणकुलपुत्तो खीणकोलञ्ञो सामं पत्तचीवरं पटियादेत्वा केसमस्सुं ओहारेत्वा कासायानि वत्थानि अच्छादेत्वा आरामं गन्त्वा भिक्खू अभिवादेति। ",
"pli-tv-kd1:62.2.2":	"भिक्खू एवमाहंसु—",
"pli-tv-kd1:62.2.3":	"“कतिवस्सोसि त्वं, आवुसो”ति? ",
"pli-tv-kd1:62.2.4":	"“किं एतं, आवुसो, कतिवस्सो नामा”ति? ",
"pli-tv-kd1:62.2.5":	"“को पन ते, आवुसो, उपज्झायो”ति? ",
"pli-tv-kd1:62.2.6":	"“किं एतं, आवुसो, उपज्झायो नामा”ति? ",
"pli-tv-kd1:62.2.7":	"भिक्खू आयस्मन्तं उपालिं एतदवोचुं—",
"pli-tv-kd1:62.2.8":	"“इङ्घावुसो उपालि, इमं पब्बजितं अनुयुञ्जाही”ति। ",
"pli-tv-kd1:62.3.1":	"अथ खो सो पुराणकुलपुत्तो खीणकोलञ्ञो आयस्मता उपालिना अनुयुञ्जीयमानो एतमत्थं आरोचेसि। ",
"pli-tv-kd1:62.3.2":	"आयस्मा उपालि भिक्खूनं एतमत्थं आरोचेसि। ",
"pli-tv-kd1:62.3.3":	"भिक्खू भगवतो एतमत्थं आरोचेसुं। ",
"pli-tv-kd1:62.3.4":	"“थेय्यसंवासको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बोति। ",
"pli-tv-kd1:62.3.5":	"तित्थियपक्कन्तको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो”ति। ",
"pli-tv-kd1:63.1.0":	"४९। तिरच्छानगतवत्थु ",
"pli-tv-kd1:63.1.1":	"तेन खो पन समयेन अञ्ञतरो नागो नागयोनिया अट्टीयति हरायति जिगुच्छति। ",
"pli-tv-kd1:63.1.2":	"अथ खो तस्स नागस्स एतदहोसि—",
"pli-tv-kd1:63.1.3":	"“केन नु खो अहं उपायेन नागयोनिया च परिमुच्चेय्यं खिप्पञ्च मनुस्सत्तं पटिलभेय्यन्”ति। ",
"pli-tv-kd1:63.1.4":	"अथ खो तस्स नागस्स एतदहोसि—",
"pli-tv-kd1:63.1.5":	"“इमे खो समणा सक्यपुत्तिया धम्मचारिनो समचारिनो ब्रह्मचारिनो सच्चवादिनो सीलवन्तो कल्याणधम्मा। ",
"pli-tv-kd1:63.1.6":	"सचे खो अहं समणेसु सक्यपुत्तियेसु पब्बजेय्यं, एवाहं नागयोनिया च परिमुच्चेय्यं, खिप्पञ्च मनुस्सत्तं पटिलभेय्यन्”ति। ",
"pli-tv-kd1:63.2.1":	"अथ खो सो नागो माणवकवण्णेन भिक्खू उपसङ्कमित्वा पब्बज्जं याचि। ",
"pli-tv-kd1:63.2.2":	"तं भिक्खू पब्बाजेसुं, उपसम्पादेसुं। ",
"pli-tv-kd1:63.2.3":	"तेन खो पन समयेन सो नागो अञ्ञतरेन भिक्खुना सद्धिं पच्चन्तिमे विहारे पटिवसति। ",
"pli-tv-kd1:63.2.4":	"अथ खो सो भिक्खु रत्तिया पच्चूससमयं पच्चुट्ठाय अज्झोकासे चङ्कमति। ",
"pli-tv-kd1:63.2.5":	"अथ खो सो नागो तस्स भिक्खुनो निक्खन्ते विस्सट्ठो निद्दं ओक्कमि। ",
"pli-tv-kd1:63.2.6":	"सब्बो विहारो अहिना पुण्णो, वातपानेहि भोगा निक्खन्ता होन्ति। ",
"pli-tv-kd1:63.3.1":	"अथ खो सो भिक्खु विहारं पविसिस्सामीति कवाटं पणामेन्तो अद्दस सब्बं विहारं अहिना पुण्णं, वातपानेहि भोगे निक्खन्ते, दिस्वान भीतो विस्सरमकासि। ",
"pli-tv-kd1:63.3.2":	"भिक्खू उपधावित्वा तं भिक्खुं एतदवोचुं—",
"pli-tv-kd1:63.3.3":	"“किस्स त्वं, आवुसो, विस्सरमकासी”ति? ",
"pli-tv-kd1:63.3.4":	"“अयं, आवुसो, सब्बो विहारो अहिना पुण्णो, वातपानेहि भोगा निक्खन्ता”ति। ",
"pli-tv-kd1:63.3.5":	"अथ खो सो नागो तेन सद्देन पटिबुज्झित्वा सके आसने निसीदि। ",
"pli-tv-kd1:63.3.6":	"भिक्खू एवमाहंसु—",
"pli-tv-kd1:63.3.7":	"“कोसि त्वं, आवुसो”ति? ",
"pli-tv-kd1:63.3.8":	"“अहं, भन्ते, नागो”ति। ",
"pli-tv-kd1:63.3.9":	"“किस्स पन त्वं, आवुसो, एवरूपं अकासी”ति? ",
"pli-tv-kd1:63.3.10":	"अथ खो सो नागो भिक्खूनं एतमत्थं आरोचेसि। ",
"pli-tv-kd1:63.3.11":	"भिक्खू भगवतो एतमत्थं आरोचेसुं। ",
"pli-tv-kd1:63.4.1":	"अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा तं नागं एतदवोच—",
"pli-tv-kd1:63.4.2":	"“तुम्हे खोत्थ नागा अविरुळ्हिधम्मा इमस्मिं धम्मविनये। ",
"pli-tv-kd1:63.4.3":	"गच्छ त्वं, नाग, तत्थेव चातुद्दसे पन्नरसे अट्ठमिया च पक्खस्स उपोसथं उपवस, एवं त्वं नागयोनिया च परिमुच्चिस्ससि, खिप्पञ्च मनुस्सत्तं पटिलभिस्ससी”ति। ",
"pli-tv-kd1:63.4.4":	"अथ खो सो नागो अविरुळ्हिधम्मो किराहं इमस्मिं धम्मविनयेति दुक्खी दुम्मनो अस्सूनि पवत्तयमानो विस्सरं कत्वा पक्कामि। ",
"pli-tv-kd1:63.5.1":	"अथ खो भगवा भिक्खू आमन्तेसि—",
"pli-tv-kd1:63.5.2":	"“द्वेमे, भिक्खवे, पच्चया नागस्स सभावपातुकम्माय। ",
"pli-tv-kd1:63.5.3":	"यदा च सजातिया मेथुनं धम्मं पटिसेवति, यदा च विस्सट्ठो निद्दं ओक्कमति—",
"pli-tv-kd1:63.5.4":	"इमे खो, भिक्खवे, द्वे पच्चया नागस्स सभावपातुकम्माय। ",
"pli-tv-kd1:63.5.5":	"तिरच्छानगतो, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो”ति। ",
"pli-tv-kd1:64.1.0":	"५०। मातुघातकवत्थु ",
"pli-tv-kd1:64.1.1":	"तेन खो पन समयेन अञ्ञतरो माणवको मातरं जीविता वोरोपेसि। ",
"pli-tv-kd1:64.1.2":	"सो तेन पापकेन कम्मेन अट्टीयति हरायति जिगुच्छति। ",
"pli-tv-kd1:64.1.3":	"अथ खो तस्स माणवकस्स एतदहोसि—",
"pli-tv-kd1:64.1.4":	"“केन नु खो अहं उपायेन इमस्स पापकस्स कम्मस्स निक्खन्तिं करेय्यन्”ति? ",
"pli-tv-kd1:64.1.5":	"अथ खो तस्स माणवकस्स एतदहोसि—",
"pli-tv-kd1:64.1.6":	"“इमे खो समणा सक्यपुत्तिया धम्मचारिनो समचारिनो ब्रह्मचारिनो सच्चवादिनो सीलवन्तो कल्याणधम्मा। ",
"pli-tv-kd1:64.1.7":	"सचे खो अहं समणेसु सक्यपुत्तियेसु पब्बजेय्यं, एवाहं इमस्स पापकस्स कम्मस्स निक्खन्तिं करेय्यन्”ति। ",
"pli-tv-kd1:64.2.1":	"अथ खो सो माणवको भिक्खू उपसङ्कमित्वा पब्बज्जं याचि। ",
"pli-tv-kd1:64.2.2":	"भिक्खू आयस्मन्तं उपालिं एतदवोचुं—",
"pli-tv-kd1:64.2.3":	"“पुब्बेपि खो, आवुसो उपालि, नागो माणवकवण्णेन भिक्खूसु पब्बजितो। ",
"pli-tv-kd1:64.2.4":	"इङ्घावुसो उपालि, इमं माणवकं अनुयुञ्जाही”ति। ",
"pli-tv-kd1:64.2.5":	"अथ खो सो माणवको आयस्मता उपालिना अनुयुञ्जीयमानो एतमत्थं आरोचेसि। ",
"pli-tv-kd1:64.2.6":	"आयस्मा उपालि भिक्खूनं एतमत्थं आरोचेसि। ",
"pli-tv-kd1:64.2.7":	"भिक्खू भगवतो एतमत्थं आरोचेसुं …पे… ",
"pli-tv-kd1:64.2.8":	"“मातुघातको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो”ति। ",
"pli-tv-kd1:65.1.0":	"५१। पितुघातकवत्थु ",
"pli-tv-kd1:65.1.1":	"तेन खो पन समयेन अञ्ञतरो माणवको पितरं जीविता वोरोपेसि। ",
"pli-tv-kd1:65.1.2":	"सो तेन पापकेन कम्मेन अट्टीयति हरायति जिगुच्छति। ",
"pli-tv-kd1:65.1.3":	"अथ खो तस्स माणवकस्स एतदहोसि—",
"pli-tv-kd1:65.1.4":	"“केन नु खो अहं उपायेन इमस्स पापकस्स कम्मस्स निक्खन्तिं करेय्यन्”ति। ",
"pli-tv-kd1:65.1.5":	"अथ खो तस्स माणवकस्स एतदहोसि—",
"pli-tv-kd1:65.1.6":	"“इमे खो समणा सक्यपुत्तिया धम्मचारिनो समचारिनो ब्रह्मचारिनो सच्चवादिनो सीलवन्तो कल्याणधम्मा, सचे खो अहं समणेसु सक्यपुत्तियेसु पब्बजेय्यं, एवाहं इमस्स पापकस्स कम्मस्स निक्खन्तिं करेय्यन्”ति। ",
"pli-tv-kd1:65.1.7":	"अथ खो सो माणवको भिक्खू उपसङ्कमित्वा पब्बज्जं याचि। ",
"pli-tv-kd1:65.1.8":	"भिक्खू आयस्मन्तं उपालिं एतदवोचुं—",
"pli-tv-kd1:65.1.9":	"“पुब्बेपि खो, आवुसो उपालि, नागो माणवकवण्णेन भिक्खूसु पब्बजितो। ",
"pli-tv-kd1:65.1.10":	"इङ्घावुसो, उपालि, इमं माणवकं अनुयुञ्जाही”ति। ",
"pli-tv-kd1:65.1.11":	"अथ खो सो माणवको आयस्मता उपालिना अनुयुञ्जीयमानो एतमत्थं आरोचेसि। ",
"pli-tv-kd1:65.1.12":	"आयस्मा उपालि भिक्खूनं एतमत्थं आरोचेसि। ",
"pli-tv-kd1:65.1.13":	"भिक्खू भगवतो एतमत्थं आरोचेसुं। ",
"pli-tv-kd1:65.1.14":	"“पितुघातको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो”ति। ",
"pli-tv-kd1:66.1.0":	"५२। अरहन्तघातकवत्थु ",
"pli-tv-kd1:66.1.1":	"तेन खो पन समयेन सम्बहुला भिक्खू साकेता सावत्थिं अद्धानमग्गप्पटिपन्ना होन्ति। ",
"pli-tv-kd1:66.1.2":	"अन्तरामग्गे चोरा निक्खमित्वा एकच्चे भिक्खू अच्छिन्दिंसु, एकच्चे भिक्खू हनिंसु। ",
"pli-tv-kd1:66.1.3":	"सावत्थिया राजभटा निक्खमित्वा एकच्चे चोरे अग्गहेसुं, एकच्चे चोरा पलायिंसु। ",
"pli-tv-kd1:66.1.4":	"ये ते पलायिंसु ते भिक्खूसु पब्बजिंसु, ये ते गहिता ते वधाय ओनिय्यन्ति। ",
"pli-tv-kd1:66.2.1":	"अद्दसंसु खो ते पलायित्वा पब्बजिता ते चोरे वधाय ओनिय्यमाने, दिस्वान एवमाहंसु—",
"pli-tv-kd1:66.2.2":	"“साधु खो मयं पलायिम्हा, सचा च मयं गय्हेय्याम, मयम्पि एवमेव हञ्ञेय्यामा”ति। ",
"pli-tv-kd1:66.2.3":	"भिक्खू एवमाहंसु—",
"pli-tv-kd1:66.2.4":	"“किं पन तुम्हे, आवुसो, अकत्था”ति? ",
"pli-tv-kd1:66.2.5":	"अथ खो ते पब्बजिता भिक्खूनं एतमत्थं आरोचेसुं। ",
"pli-tv-kd1:66.2.6":	"भिक्खू भगवतो एतमत्थं आरोचेसुं। ",
"pli-tv-kd1:66.2.7":	"“अरहन्तो एते, भिक्खवे, भिक्खू। ",
"pli-tv-kd1:66.2.8":	"अरहन्तघातको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो”ति। ",
"pli-tv-kd1:67.1.0":	"५३। भिक्खुनिदूसकवत्थु ",
"pli-tv-kd1:67.1.1":	"तेन खो पन समयेन सम्बहुला भिक्खुनियो साकेता सावत्थिं अद्धानमग्गप्पटिपन्ना होन्ति। ",
"pli-tv-kd1:67.1.2":	"अन्तरामग्गे चोरा निक्खमित्वा एकच्चा भिक्खुनियो अच्छिन्दिंसु, एकच्चा भिक्खुनियो दूसेसुं। ",
"pli-tv-kd1:67.1.3":	"सावत्थिया राजभटा निक्खमित्वा एकच्चे चोरे अग्गहेसुं, एकच्चे चोरा पलायिंसु। ",
"pli-tv-kd1:67.1.4":	"ये ते पलायिंसु, ते भिक्खूसु पब्बजिंसु। ",
"pli-tv-kd1:67.1.5":	"ये ते गहिता, ते वधाय ओनिय्यन्ति। ",
"pli-tv-kd1:67.1.6":	"अद्दसंसु खो ते पलायित्वा पब्बजिता ते चोरे वधाय ओनिय्यमाने, दिस्वान एवमाहंसु—",
"pli-tv-kd1:67.1.7":	"“साधु खो मयं पलायिम्हा, सचा च मयं गय्हेय्याम, मयम्पि एवमेव हञ्ञेय्यामा”ति। ",
"pli-tv-kd1:67.1.8":	"भिक्खू एवमाहंसु—",
"pli-tv-kd1:67.1.9":	"“किं पन तुम्हे, आवुसो, अकत्था”ति। ",
"pli-tv-kd1:67.1.10":	"अथ खो ते पब्बजिता भिक्खूनं एतमत्थं आरोचेसुं। ",
"pli-tv-kd1:67.1.11":	"भिक्खू भगवतो एतमत्थं आरोचेसुं। ",
"pli-tv-kd1:67.1.12":	"“भिक्खुनिदूसको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बोति। ",
"pli-tv-kd1:67.1.13":	"सङ्घभेदको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बोति। ",
"pli-tv-kd1:67.1.14":	"लोहितुप्पादको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो”ति। ",
"pli-tv-kd1:68.1.0":	"५४। उभतोब्यञ्जनकवत्थु ",
"pli-tv-kd1:68.1.1":	"तेन खो पन समयेन अञ्ञतरो उभतोब्यञ्जनको भिक्खूसु पब्बजितो होति। ",
"pli-tv-kd1:68.1.2":	"सो करोतिपि कारापेतिपि। ",
"pli-tv-kd1:68.1.3":	"भगवतो एतमत्थं आरोचेसुं। ",
"pli-tv-kd1:68.1.4":	"“उभतोब्यञ्जनको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो”ति। ",
"pli-tv-kd1:69.1.0":	"५५। अनुपज्झायकादिवत्थु ",
"pli-tv-kd1:69.1.1":	"तेन खो पन समयेन भिक्खू अनुपज्झायकं उपसम्पादेन्ति। ",
"pli-tv-kd1:69.1.2":	"भगवतो एतमत्थं आरोचेसुं। ",
"pli-tv-kd1:69.1.3":	"“न, भिक्खवे, अनुपज्झायको उपसम्पादेतब्बो। ",
"pli-tv-kd1:69.1.4":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:69.2.1":	"तेन खो पन समयेन भिक्खू सङ्घेन उपज्झायेन उपसम्पादेन्ति। ",
"pli-tv-kd1:69.2.2":	"भगवतो एतमत्थं आरोचेसुं। ",
"pli-tv-kd1:69.2.3":	"“न, भिक्खवे, सङ्घेन उपज्झायेन उपसम्पादेतब्बो। ",
"pli-tv-kd1:69.2.4":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:69.3.1":	"तेन खो पन समयेन भिक्खू गणेन उपज्झायेन उपसम्पादेन्ति। ",
"pli-tv-kd1:69.3.2":	"भगवतो एतमत्थं आरोचेसुं। ",
"pli-tv-kd1:69.3.3":	"“न, भिक्खवे, गणेन उपज्झायेन उपसम्पादेतब्बो। ",
"pli-tv-kd1:69.3.4":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:69.4.1":	"तेन खो पन समयेन भिक्खू पण्डकुपज्झायेन उपसम्पादेन्ति …पे… ",
"pli-tv-kd1:69.4.2":	"थेय्यसंवासकुपज्झायेन उपसम्पादेन्ति …पे… ",
"pli-tv-kd1:69.4.3":	"तित्थियपक्कन्तकुपज्झायेन उपसम्पादेन्ति …पे… ",
"pli-tv-kd1:69.4.4":	"तिरच्छानगतुपज्झायेन उपसम्पादेन्ति …पे… ",
"pli-tv-kd1:69.4.5":	"मातुघातकुपज्झायेन उपसम्पादेन्ति …पे… ",
"pli-tv-kd1:69.4.6":	"पितुघातकुपज्झायेन उपसम्पादेन्ति …पे… ",
"pli-tv-kd1:69.4.7":	"अरहन्तघातकुपज्झायेन उपसम्पादेन्ति …पे… ",
"pli-tv-kd1:69.4.8":	"भिक्खुनिदूसकुपज्झायेन उपसम्पादेन्ति …पे… ",
"pli-tv-kd1:69.4.9":	"सङ्घभेदकुपज्झायेन उपसम्पादेन्ति …पे… ",
"pli-tv-kd1:69.4.10":	"लोहितुप्पादकुपज्झायेन उपसम्पादेन्ति …पे… ",
"pli-tv-kd1:69.4.11":	"उभतोब्यञ्जनकुपज्झायेन उपसम्पादेन्ति भगवतो एतमत्थं आरोचेसुं। ",
"pli-tv-kd1:69.4.12":	"“न, भिक्खवे, पण्डकुपज्झायेन उपसम्पादेतब्बो …पे… ",
"pli-tv-kd1:69.4.13":	"न, भिक्खवे, थेय्यसंवासकुपज्झायेन उपसम्पादेतब्बो …पे… ",
"pli-tv-kd1:69.4.14":	"न, भिक्खवे, तित्थियपक्कन्तकुपज्झायेन उपसम्पादेतब्बो …पे… ",
"pli-tv-kd1:69.4.15":	"न, भिक्खवे, तिरच्छानगतुपज्झायेन उपसम्पादेतब्बो …पे… ",
"pli-tv-kd1:69.4.16":	"न, भिक्खवे, मातुघातकुपज्झायेन उपसम्पादेतब्बो …पे… ",
"pli-tv-kd1:69.4.17":	"न, भिक्खवे, पितुघातकुपज्झायेन उपसम्पादेतब्बो …पे… ",
"pli-tv-kd1:69.4.18":	"न, भिक्खवे, अरहन्तघातकुपज्झायेन उपसम्पादेतब्बो …पे… ",
"pli-tv-kd1:69.4.19":	"न, भिक्खवे, भिक्खुनिदूसकुपज्झायेन उपसम्पादेतब्बो …पे… ",
"pli-tv-kd1:69.4.20":	"न, भिक्खवे, सङ्घभेदकुपज्झायेन उपसम्पादेतब्बो …पे… ",
"pli-tv-kd1:69.4.21":	"न, भिक्खवे, लोहितुप्पादकुपज्झायेन उपसम्पादेतब्बो …पे… ",
"pli-tv-kd1:69.4.22":	"न, भिक्खवे, उभतोब्यञ्जनकुपज्झायेन उपसम्पादेतब्बो। ",
"pli-tv-kd1:69.4.23":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:70.1.0":	"५६। अपत्तकादिवत्थु ",
"pli-tv-kd1:70.1.1":	"तेन खो पन समयेन भिक्खू अपत्तकं उपसम्पादेन्ति। ",
"pli-tv-kd1:70.1.2":	"हत्थेसु पिण्डाय चरन्ति। ",
"pli-tv-kd1:70.1.3":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:70.1.4":	"“सेय्यथापि तित्थिया”ति। ",
"pli-tv-kd1:70.1.5":	"भगवतो एतमत्थं आरोचेसुं। ",
"pli-tv-kd1:70.1.6":	"“न, भिक्खवे, अपत्तको उपसम्पादेतब्बो। ",
"pli-tv-kd1:70.1.7":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:70.2.1":	"तेन खो पन समयेन भिक्खू अचीवरकं उपसम्पादेन्ति। ",
"pli-tv-kd1:70.2.2":	"नग्गा पिण्डाय चरन्ति। ",
"pli-tv-kd1:70.2.3":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:70.2.4":	"“सेय्यथापि तित्थिया”ति। ",
"pli-tv-kd1:70.2.5":	"भगवतो एतमत्थं आरोचेसुं। ",
"pli-tv-kd1:70.2.6":	"“न, भिक्खवे, अचीवरको उपसम्पादेतब्बो। ",
"pli-tv-kd1:70.2.7":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:70.3.1":	"तेन खो पन समयेन भिक्खू अपत्तचीवरकं उपसम्पादेन्ति। ",
"pli-tv-kd1:70.3.2":	"नग्गा हत्थेसु पिण्डाय चरन्ति। ",
"pli-tv-kd1:70.3.3":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:70.3.4":	"“सेय्यथापि तित्थिया”ति। ",
"pli-tv-kd1:70.3.5":	"भगवतो एतमत्थं आरोचेसुं। ",
"pli-tv-kd1:70.3.6":	"“न, भिक्खवे, अपत्तचीवरको उपसम्पादेतब्बो। ",
"pli-tv-kd1:70.3.7":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:70.4.1":	"तेन खो पन समयेन भिक्खू याचितकेन पत्तेन उपसम्पादेन्ति। ",
"pli-tv-kd1:70.4.2":	"उपसम्पन्ने पत्तं पटिहरन्ति। ",
"pli-tv-kd1:70.4.3":	"हत्थेसु पिण्डाय चरन्ति। ",
"pli-tv-kd1:70.4.4":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:70.4.5":	"“सेय्यथापि तित्थिया”ति। ",
"pli-tv-kd1:70.4.6":	"भगवतो एतमत्थं आरोचेसुं। ",
"pli-tv-kd1:70.4.7":	"“न, भिक्खवे, याचितकेन पत्तेन उपसम्पादेतब्बो। ",
"pli-tv-kd1:70.4.8":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:70.5.1":	"तेन खो पन समयेन भिक्खू याचितकेन चीवरेन उपसम्पादेन्ति। ",
"pli-tv-kd1:70.5.2":	"उपसम्पन्ने चीवरं पटिहरन्ति। ",
"pli-tv-kd1:70.5.3":	"नग्गा पिण्डाय चरन्ति। ",
"pli-tv-kd1:70.5.4":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:70.5.5":	"“सेय्यथापि तित्थिया”ति। ",
"pli-tv-kd1:70.5.6":	"भगवतो एतमत्थं आरोचेसुं। ",
"pli-tv-kd1:70.5.7":	"“न, भिक्खवे, याचितकेन चीवरेन उपसम्पादेतब्बो। ",
"pli-tv-kd1:70.5.8":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:70.6.1":	"तेन खो पन समयेन भिक्खू याचितकेन पत्तचीवरेन उपसम्पादेन्ति। ",
"pli-tv-kd1:70.6.2":	"उपसम्पन्ने पत्तचीवरं पटिहरन्ति। ",
"pli-tv-kd1:70.6.3":	"नग्गा हत्थेसु पिण्डाय चरन्ति। ",
"pli-tv-kd1:70.6.4":	"मनुस्सा उज्झायन्ति खिय्यन्ति विपाचेन्ति—",
"pli-tv-kd1:70.6.5":	"“सेय्यथापि तित्थिया”ति। ",
"pli-tv-kd1:70.6.6":	"भगवतो एतमत्थं आरोचेसुं। ",
"pli-tv-kd1:70.6.7":	"“न, भिक्खवे, याचितकेन पत्तचीवरेन उपसम्पादेतब्बो। ",
"pli-tv-kd1:70.6.8":	"यो उपसम्पादेय्य, आपत्ति दुक्कटस्सा”ति। ",
"pli-tv-kd1:70.6.9":	"नौपसम्पादेतब्बेकवीसतिवारो निट्ठितो। ",
"pli-tv-kd1:71.1.0":	"५७। नपब्बाजेतब्बद्वत्तिंसवार ",
"pli-tv-kd1:71.1.1":	"तेन खो पन समयेन भिक्खू हत्थच्छिन्नं पब्बाजेन्ति …पे… ",
"pli-tv-kd1:71.1.2":	"पादच्छिन्नं पब्बाजेन्ति …पे… ",
"pli-tv-kd1:71.1.3":	"हत्थपादच्छिन्नं पब्बाजेन्ति …पे… ",
"pli-tv-kd1:71.1.4":	"कण्णच्छिन्नं पब्बाजेन्ति …पे… ",
"pli-tv-kd1:71.1.5":	"नासच्छिन्नं पब्बाजेन्ति …पे… ",
"pli-tv-kd1:71.1.6":	"कण्णनासच्छिन्नं पब्बाजेन्ति …पे… ",
"pli-tv-kd1:71.1.7":	"अङ्गुलिच्छिन्नं पब्बाजेन्ति …पे… ",
"pli-tv-kd1:71.1.8":	"अळच्छिन्नं पब्बाजेन्ति …पे… ",
"pli-tv-kd1:71.1.9":	"कण्डरच्छिन्नं पब्बाजेन्ति …पे… ",
"pli-tv-kd1:71.1.10":	"फणहत्थकं पब्बाजेन्ति …पे… ",
"pli-tv-kd1:71.1.11":	"खुज्जं पब्बाजेन्ति …पे… ",
"pli-tv-kd1:71.1.12":	"वामनं पब्बाजेन्ति …पे… ",
"pli-tv-kd1:71.1.13":	"गलगण्डिं पब्बाजेन्ति …पे… ",
"pli-tv-kd1:71.1.14":	"लक्खणाहतं पब्बाजेन्ति …पे… ",
"pli-tv-kd1:71.1.15":	"कसाहतं पब्बाजेन्ति …पे… ",
"pli-tv-kd1:71.1.16":	"लिखितकं पब्बाजेन्ति …पे… ",
"pli-tv-kd1:71.1.17":	"सीपदिं पब्बाजेन्ति …पे… ",
"pli-tv-kd1:71.1.18":	"पापरोगिं पब्बाजेन्ति …पे… ",
"pli-tv-kd1:71.1.19":	"परिसदूसकं पब्बाजेन्ति …पे… ",
"pli-tv-kd1:71.1.20":	"काणं पब्बाजेन्ति …पे… ",
"pli-tv-kd1:71.1.21":	"कुणिं पब्बाजेन्ति …पे… ",
"pli-tv-kd1:71.1.22":	"खञ्जं पब्बाजेन्ति …पे… ",
"pli-tv-kd1:71.1.23":	"पक्खहतं पब्बाजेन्ति …पे… ",
"pli-tv-kd1:71.1.24":	"छिन्निरियापथं पब्बाजेन्ति …पे… ",
"pli-tv-kd1:71.1.25":	"जरादुब्बलं पब्बाजेन्ति …पे… ",
"pli-tv-kd1:71.1.26":	"अन्धं पब्बाजेन्ति …पे… ",
"pli-tv-kd1:71.1.27":	"मूगं पब्बाजेन्ति …पे… ",
"pli-tv-kd1:71.1.28":	"बधिरं पब्बाजेन्ति …पे… ",
"pli-tv-kd1:71.1.29":	"अन्धमूगं पब्बाजेन्ति …पे… ",
"pli-tv-kd1:71.1.30":	"अन्धबधिरं पब्बाजेन्ति …पे… ",
"pli-tv-kd1:71.1.31":	"मूगबधिरं पब्बाजेन्ति …पे… ",
"pli-tv-kd1:71.1.32":	"अन्धमूगबधिरं पब्बाजेन्ति। ",
"pli-tv-kd1:71.1.33":	"भगवतो एतमत्थं आरोचेसुं …पे… ",
"pli-tv-kd1:71.2.1":	"“न, भिक्खवे, हत्थच्छिन्नो पब्बाजेतब्बो …पे… ",
"pli-tv-kd1:71.2.2":	"न, भिक्खवे, पादच्छिन्नो पब्बाजेतब्बो …पे… ",
"pli-tv-kd1:71.2.3":	"न, भिक्खवे, हत्थपादच्छिन्नो पब्बाजेतब्बो …पे… ",
"pli-tv-kd1:71.2.4":	"न, भिक्खवे, कण्णच्छिन्नो पब्बाजेतब्बो …पे… ",
"pli-tv-kd1:71.2.5":	"न, भिक्खवे, नासच्छिन्नो पब्बाजेतब्बो …पे… ",
"pli-tv-kd1:71.2.6":	"न, भिक्खवे, कण्णनासच्छिन्नो पब्बाजेतब्बो …पे… ",
"pli-tv-kd1:71.2.7":	"न, भिक्खवे, अङ्गुलिच्छिन्नो पब्बाजेतब्बो …पे… ",
"pli-tv-kd1:71.2.8":	"न, भिक्खवे, अळच्छिन्नो पब्बाजेतब्बो …पे… ",
"pli-tv-kd1:71.2.9":	"न, भिक्खवे, कण्डरच्छिन्नो पब्बाजेतब्बो …पे… ",
"pli-tv-kd1:71.2.10":	"न, भिक्खवे, फणहत्थको पब्बाजेतब्बो …पे… ",
"pli-tv-kd1:71.2.11":	"न, भिक्खवे, खुज्जो पब्बाजेतब्बो …पे… ",
"pli-tv-kd1:71.2.12":	"न, भिक्खवे, वामनो पब्बाजेतब्बो …पे… ",
"pli-tv-kd1:71.2.13":	"न, भिक्खवे, गलगण्डी पब्बाजेतब्बो …पे… ",
"pli-tv-kd1:71.2.14":	"न, भिक्खवे, लक्खणाहतो पब्बाजेतब्बो …पे… ",
"pli-tv-kd1:71.2.15":	"न, भिक्खवे, कसाहतो पब्बाजेतब्बो …पे… ",
"pli-tv-kd1:71.2.16":	"न, भिक्खवे, लिखितको पब्बाजेतब्बो …पे… ",
"pli-tv-kd1:71.2.17":	"न, भिक्खवे, सीपदी पब्बाजेतब्बो …पे… ",
"pli-tv-kd1:71.2.18":	"न, भिक्खवे, पापरोगी पब्बाजेतब्बो …पे… ",
"pli-tv-kd1:71.2.19":	"न, भिक्खवे, परिसदूसको पब्बाजेतब्बो …पे… ",
"pli-tv-kd1:71.2.20":	"न, भिक्खवे, काणो पब्बाजेतब्बो …पे… ",
"pli-tv-kd1:71.2.21":	"न, भिक्खवे, कुणी पब्बाजेतब्बो …पे… ",
"pli-tv-kd1:71.2.22":	"न, भिक्खवे, खञ्जो पब्बाजेतब्बो …पे… ",
"pli-tv-kd1:71.2.23":	"न, भिक्खवे, पक्खहतो पब्बाजेतब्बो …पे… ",
"pli-tv-kd1:71.2.24":	"न, भिक्खवे, छिन्निरियापथो पब्बाजेतब्बो …पे… ",
"pli-tv-kd1:71.2.25":	"न, भिक्खवे, जरादुब्बलो पब्बाजेतब्बो …पे… ",
"pli-tv-kd1:71.2.26":	"न, भिक्खवे, अन्धो पब्बाजेतब्बो …पे… ",
"pli-tv-kd1:71.2.27":	"न, भिक्खवे, मूगो पब्बाजेतब्बो …पे… ",
"pli-tv-kd1:71.2.28":	"न, भिक्खवे, बधिरो पब्बाजेतब्बो …पे… ",
"pli-tv-kd1:71.2.29":	"न, भिक्खवे, अन्धमूगो पब्बाजेतब्बो …पे… ",
"pli-tv-kd1:71.2.30":	"न, भिक्खवे, अन्धबधिरो पब्बाजेतब्बो …पे… ",
"pli-tv-kd1:71.2.31":	"न, भिक्खवे, मूगबधिरो पब्बाजेतब्बो …पे… ",
"pli-tv-kd1:71.2.32":	"न, भिक्खवे, अन्धमूगबधिरो पब्बाजेतब्बो। ",
"pli-tv-kd1:71.2.33":	"यो पब्बाजेय्य, आपत्ति दुक्कटस्सा”ति। ",
"pli-tv-kd1:71.2.34":	"नपब्बाजेतब्बद्वत्तिंसवारो निट्ठितो। ",
"pli-tv-kd1:71.2.35":	"दायज्जभाणवारो निट्ठितो नवमो। ",
"pli-tv-kd1:72.1.0":	"५८। अलज्जीनिस्सयवत्थु ",
"pli-tv-kd1:72.1.1":	"तेन खो पन समयेन छब्बग्गिया भिक्खू अलज्जीनं निस्सयं देन्ति। ",
"pli-tv-kd1:72.1.2":	"भगवतो एतमत्थं आरोचेसुं। ",
"pli-tv-kd1:72.1.3":	"“न, भिक्खवे, अलज्जीनं निस्सयो दातब्बो। ",
"pli-tv-kd1:72.1.4":	"यो ददेय्य, आपत्ति दुक्कटस्सा”ति। ",
"pli-tv-kd1:72.1.5":	"तेन खो पन समयेन भिक्खू अलज्जीनं निस्साय वसन्ति। ",
"pli-tv-kd1:72.1.6":	"तेपि नचिरस्सेव अलज्जिनो होन्ति पापका। ",
"pli-tv-kd1:72.1.7":	"भिक्खू भगवतो एतमत्थं आरोचेसुं। ",
"pli-tv-kd1:72.1.8":	"“न, भिक्खवे, अलज्जीनं निस्साय वत्थब्बं। ",
"pli-tv-kd1:72.1.9":	"यो वसेय्य, आपत्ति दुक्कटस्सा”ति। ",
"pli-tv-kd1:72.1.10":	"अथ खो भिक्खूनं एतदहोसि—",
"pli-tv-kd1:72.1.11":	"“भगवता पञ्ञत्तं—",
"pli-tv-kd1:72.1.12":	"‘न अलज्जीनं निस्सयो दातब्बो, न अलज्जीनं निस्साय वत्थब्बन्’ति। ",
"pli-tv-kd1:72.1.13":	"कथं नु खो मयं जानेय्याम लज्जिं वा अलज्जिं वा”ति? ",
"pli-tv-kd1:72.1.14":	"भगवतो एतमत्थं आरोचेसुं। ",
"pli-tv-kd1:72.1.15":	"“अनुजानामि, भिक्खवे, चतूहपञ्चाहं आगमेतुं याव भिक्खुसभागतं जानामी”ति। ",
"pli-tv-kd1:73.1.0":	"५९। गमिकादिनिस्सयवत्थु ",
"pli-tv-kd1:73.1.1":	"तेन खो पन समयेन अञ्ञतरो भिक्खु कोसलेसु जनपदे अद्धानमग्गप्पटिपन्नो होति। ",
"pli-tv-kd1:73.1.2":	"अथ खो तस्स भिक्खुनो एतदहोसि—",
"pli-tv-kd1:73.1.3":	"“भगवता पञ्ञत्तं—",
"pli-tv-kd1:73.1.4":	"‘न अनिस्सितेन वत्थब्बन्’ति। ",
"pli-tv-kd1:73.1.5":	"अहञ्चम्हि निस्सयकरणीयो अद्धानमग्गप्पटिपन्नो, कथं नु खो मया पटिपज्जितब्बन्”ति? ",
"pli-tv-kd1:73.1.6":	"भगवतो एतमत्थं आरोचेसुं। ",
"pli-tv-kd1:73.1.7":	"“अनुजानामि, भिक्खवे, अद्धानमग्गप्पटिपन्नेन भिक्खुना निस्सयं अलभमानेन अनिस्सितेन वत्थुन्”ति। ",
"pli-tv-kd1:73.2.1":	"तेन खो पन समयेन द्वे भिक्खू कोसलेसु जनपदे अद्धानमग्गप्पटिपन्ना होन्ति। ",
"pli-tv-kd1:73.2.2":	"ते अञ्ञतरं आवासं उपगच्छिंसु। ",
"pli-tv-kd1:73.2.3":	"तत्थ एको भिक्खु गिलानो होति। ",
"pli-tv-kd1:73.2.4":	"अथ खो तस्स गिलानस्स भिक्खुनो एतदहोसि—",
"pli-tv-kd1:73.2.5":	"“भगवता पञ्ञत्तं—",
"pli-tv-kd1:73.2.6":	"‘न अनिस्सितेन वत्थब्बन्’ति। ",
"pli-tv-kd1:73.2.7":	"अहञ्चम्हि निस्सयकरणीयो गिलानो, कथं नु खो मया पटिपज्जितब्बन्”ति? ",
"pli-tv-kd1:73.2.8":	"भगवतो एतमत्थं आरोचेसुं। ",
"pli-tv-kd1:73.2.9":	"“अनुजानामि, भिक्खवे, गिलानेन भिक्खुना निस्सयं अलभमानेन अनिस्सितेन वत्थुन्”ति। ",
"pli-tv-kd1:73.3.1":	"अथ खो तस्स गिलानुपट्ठाकस्स भिक्खुनो एतदहोसि—",
"pli-tv-kd1:73.3.2":	"“भगवता पञ्ञत्तं—",
"pli-tv-kd1:73.3.3":	"‘न अनिस्सितेन वत्थब्बन्’ति। ",
"pli-tv-kd1:73.3.4":	"अहञ्चम्हि निस्सयकरणीयो, अयञ्च भिक्खु गिलानो, कथं नु खो मया पटिपज्जितब्बन्”ति? ",
"pli-tv-kd1:73.3.5":	"भगवतो एतमत्थं आरोचेसुं। ",
"pli-tv-kd1:73.3.6":	"“अनुजानामि, भिक्खवे, गिलानुपट्ठाकेन भिक्खुना निस्सयं अलभमानेन याचियमानेन अनिस्सितेन वत्थुन्”ति। ",
"pli-tv-kd1:73.4.1":	"तेन खो पन समयेन अञ्ञतरो भिक्खु अरञ्ञे विहरति। ",
"pli-tv-kd1:73.4.2":	"तस्स च तस्मिं सेनासने फासु होति। ",
"pli-tv-kd1:73.4.3":	"अथ खो तस्स भिक्खुनो एतदहोसि—",
"pli-tv-kd1:73.4.4":	"“भगवता पञ्ञत्तं—",
"pli-tv-kd1:73.4.5":	"‘न अनिस्सितेन वत्थब्बन्’ति। ",
"pli-tv-kd1:73.4.6":	"अहञ्चम्हि निस्सयकरणीयो अरञ्ञे विहरामि, मय्हञ्च इमस्मिं सेनासने फासु होति, कथं नु खो मया पटिपज्जितब्बन्”ति? ",
"pli-tv-kd1:73.4.7":	"भगवतो एतमत्थं आरोचेसुं। ",
"pli-tv-kd1:73.4.8":	"“अनुजानामि, भिक्खवे, आरञ्ञिकेन भिक्खुना फासुविहारं सल्लक्खेन्तेन निस्सयं अलभमानेन अनिस्सितेन वत्थुं—",
"pli-tv-kd1:73.4.9":	"यदा पतिरूपो निस्सयदायको आगच्छिस्सति, तदा तस्स निस्साय वसिस्सामी”ति। ",
"pli-tv-kd1:74.1.0":	"६०। गोत्तेनअनुस्सावनानुजानन ",
"pli-tv-kd1:74.1.1":	"तेन खो पन समयेन आयस्मतो महाकस्सपस्स उपसम्पदापेक्खो होति। ",
"pli-tv-kd1:74.1.2":	"अथ खो आयस्मा महाकस्सपो आयस्मतो आनन्दस्स सन्तिके दूतं पाहेसि—",
"pli-tv-kd1:74.1.3":	"“आगच्छतु आनन्दो इमं अनुस्सावेस्सतू”ति। ",
"pli-tv-kd1:74.1.4":	"आयस्मा आनन्दो एवमाह—",
"pli-tv-kd1:74.1.5":	"“नाहं उस्सहामि थेरस्स नामं गहेतुं, गरु मे थेरो”ति। ",
"pli-tv-kd1:74.1.6":	"भगवतो एतमत्थं आरोचेसुं। ",
"pli-tv-kd1:74.1.7":	"“अनुजानामि, भिक्खवे, गोत्तेनपि अनुस्सावेतुन्”ति। ",
"pli-tv-kd1:74.2.0":	"६१। द्वेउपसम्पदापेक्खादिवत्थु ",
"pli-tv-kd1:74.2.1":	"तेन खो पन समयेन आयस्मतो महाकस्सपस्स द्वे उपसम्पदापेक्खा होन्ति। ",
"pli-tv-kd1:74.2.2":	"ते विवदन्ति—",
"pli-tv-kd1:74.2.3":	"“अहं पठमं उपसम्पज्जिस्सामि, अहं पठमं उपसम्पज्जिस्सामी”ति। ",
"pli-tv-kd1:74.2.4":	"भगवतो एतमत्थं आरोचेसुं। ",
"pli-tv-kd1:74.2.5":	"“अनुजानामि, भिक्खवे, द्वे एकानुस्सावने कातुन्”ति। ",
"pli-tv-kd1:74.3.1":	"तेन खो पन समयेन सम्बहुलानं थेरानं उपसम्पदापेक्खा होन्ति। ",
"pli-tv-kd1:74.3.2":	"ते विवदन्ति—",
"pli-tv-kd1:74.3.3":	"“अहं पठमं उपसम्पज्जिस्सामि, अहं पठमं उपसम्पज्जिस्सामी”ति। ",
"pli-tv-kd1:74.3.4":	"थेरा एवमाहंसु—",
"pli-tv-kd1:74.3.5":	"“हन्द मयं, आवुसो, सब्बेव एकानुस्सावने करोमा”ति। ",
"pli-tv-kd1:74.3.6":	"भगवतो एतमत्थं आरोचेसुं। ",
"pli-tv-kd1:74.3.7":	"“अनुजानामि, भिक्खवे, द्वे तयो एकानुस्सावने कातुं, तञ्च खो एकेन उपज्झायेन, न त्वेव नानुपज्झायेना”ति। ",
"pli-tv-kd1:75.1.0":	"६२। गब्भवीसूपसम्पदानुजानन ",
"pli-tv-kd1:75.1.1":	"तेन खो पन समयेन आयस्मा कुमारकस्सपो गब्भवीसो उपसम्पन्नो अहोसि। ",
"pli-tv-kd1:75.1.2":	"अथ खो आयस्मतो कुमारकस्सपस्स एतदहोसि—",
"pli-tv-kd1:75.1.3":	"“भगवता पञ्ञत्तं—",
"pli-tv-kd1:75.1.4":	"‘न ऊनवीसतिवस्सो पुग्गलो उपसम्पादेतब्बो’ति। ",
"pli-tv-kd1:75.1.5":	"अहञ्चम्हि गब्भवीसो उपसम्पन्नो। ",
"pli-tv-kd1:75.1.6":	"उपसम्पन्नो नु खोम्हि, ननु खो उपसम्पन्नो”ति? ",
"pli-tv-kd1:75.1.7":	"भगवतो एतमत्थं आरोचेसुं। ",
"pli-tv-kd1:75.1.8":	"यं, भिक्खवे, मातुकुच्छिस्मिं पठमं चित्तं उप्पन्नं, पठमं विञ्ञाणं पातुभूतं, तदुपादाय सावस्स जाति। ",
"pli-tv-kd1:75.1.9":	"“अनुजानामि, भिक्खवे, गब्भवीसं उपसम्पादेतुन्”ति। ",
"pli-tv-kd1:76.1.0":	"६३। उपसम्पदाविधि ",
"pli-tv-kd1:76.1.1":	"तेन खो पन समयेन उपसम्पन्ना दिस्सन्ति कुट्ठिकापि गण्डिकापि किलासिकापि सोसिकापि अपमारिकापि। ",
"pli-tv-kd1:76.1.2":	"भगवतो एतमत्थं आरोचेसुं। ",
"pli-tv-kd1:76.1.3":	"“अनुजानामि, भिक्खवे, उपसम्पादेन्तेन तेरस अन्तरायिके धम्मे पुच्छितुं। ",
"pli-tv-kd1:76.1.4":	"एवञ्च पन, भिक्खवे, पुच्छितब्बो—",
"pli-tv-kd1:76.1.5":	"‘सन्ति ते एवरूपा आबाधा—",
"pli-tv-kd1:76.1.6":	"कुट्ठं, गण्डो, किलासो, सोसो, अपमारो? ",
"pli-tv-kd1:76.1.7":	"मनुस्सोसि? ",
"pli-tv-kd1:76.1.8":	"पुरिसोसि? ",
"pli-tv-kd1:76.1.9":	"भुजिस्सोसि? ",
"pli-tv-kd1:76.1.10":	"अणणोसि? ",
"pli-tv-kd1:76.1.11":	"नसि राजभटो? ",
"pli-tv-kd1:76.1.12":	"अनुञ्ञातोसि मातापितूहि? ",
"pli-tv-kd1:76.1.13":	"परिपुण्णवीसतिवस्सोसि? ",
"pli-tv-kd1:76.1.14":	"परिपुण्णं ते पत्तचीवरं? ",
"pli-tv-kd1:76.1.15":	"किंनामोसि? ",
"pli-tv-kd1:76.1.16":	"कोनामो ते उपज्झायो’”ति? ",
"pli-tv-kd1:76.2.1":	"तेन खो पन समयेन भिक्खू अननुसिट्ठे उपसम्पदापेक्खे अन्तरायिके धम्मे पुच्छन्ति। ",
"pli-tv-kd1:76.2.2":	"उपसम्पदापेक्खा वित्थायन्ति, मङ्कू होन्ति, न सक्कोन्ति विस्सज्जेतुं। ",
"pli-tv-kd1:76.2.3":	"भगवतो एतमत्थं आरोचेसुं। ",
"pli-tv-kd1:76.2.4":	"“अनुजानामि, भिक्खवे, पठमं अनुसासित्वा पच्छा अन्तरायिके धम्मे पुच्छितुन्”ति। ",
"pli-tv-kd1:76.3.1":	"तत्थेव सङ्घमज्झे अनुसासन्ति। ",
"pli-tv-kd1:76.3.2":	"उपसम्पदापेक्खा तथेव वित्थायन्ति, मङ्कू होन्ति, न सक्कोन्ति विस्सज्जेतुं। ",
"pli-tv-kd1:76.3.3":	"भगवतो एतमत्थं आरोचेसुं। ",
"pli-tv-kd1:76.3.4":	"“अनुजानामि, भिक्खवे, एकमन्तं अनुसासित्वा सङ्घमज्झे अन्तरायिके धम्मे पुच्छितुं। ",
"pli-tv-kd1:76.3.5":	"एवञ्च पन, भिक्खवे, अनुसासितब्बो—",
"pli-tv-kd1:76.3.6":	"पठमं उपज्झं गाहापेतब्बो। ",
"pli-tv-kd1:76.3.7":	"उपज्झं गाहापेत्वा पत्तचीवरं आचिक्खितब्बं—",
"pli-tv-kd1:76.3.8":	"‘अयं ते पत्तो, अयं सङ्घाटि, अयं उत्तरासङ्गो, अयं अन्तरवासको। ",
"pli-tv-kd1:76.3.9":	"गच्छ, अमुम्हि ओकासे तिट्ठाही’”ति। ",
"pli-tv-kd1:76.4.1":	"बाला अब्यत्ता अनुसासन्ति। ",
"pli-tv-kd1:76.4.2":	"दुरनुसिट्ठा उपसम्पदापेक्खा वित्थायन्ति, मङ्कू होन्ति, न सक्कोन्ति विस्सज्जेतुं। ",
"pli-tv-kd1:76.4.3":	"भगवतो एतमत्थं आरोचेसुं। ",
"pli-tv-kd1:76.4.4":	"“न, भिक्खवे, बालेन अब्यत्तेन अनुसासितब्बो। ",
"pli-tv-kd1:76.4.5":	"यो अनुसासेय्य, आपत्ति दुक्कटस्स। ",
"pli-tv-kd1:76.4.6":	"अनुजानामि, भिक्खवे, ब्यत्तेन भिक्खुना पटिबलेन अनुसासितुन्”ति। ",
"pli-tv-kd1:76.5.1":	"असम्मता अनुसासन्ति। ",
"pli-tv-kd1:76.5.2":	"भगवतो एतमत्थं आरोचेसुं। ",
"pli-tv-kd1:76.5.3":	"“न, भिक्खवे, असम्मतेन अनुसासितब्बो। ",
"pli-tv-kd1:76.5.4":	"यो अनुसासेय्य, आपत्ति दुक्कटस्स। ",
"pli-tv-kd1:76.5.5":	"अनुजानामि, भिक्खवे, सम्मतेन अनुसासितुं। ",
"pli-tv-kd1:76.5.6":	"एवञ्च पन, भिक्खवे, सम्मन्नितब्बो—",
"pli-tv-kd1:76.5.7":	"अत्तना वा अत्तानं सम्मन्नितब्बं, परेन वा परो सम्मन्नितब्बो। ",
"pli-tv-kd1:76.5.8":	"कथञ्च अत्तनाव अत्तानं सम्मन्नितब्बं? ",
"pli-tv-kd1:76.5.9":	"ब्यत्तेन भिक्खुना पटिबलेन सङ्घो ञापेतब्बो—",
"pli-tv-kd1:76.5.10":	"‘सुणातु मे, भन्ते, सङ्घो। ",
"pli-tv-kd1:76.5.11":	"इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:76.5.12":	"यदि सङ्घस्स पत्तकल्लं, अहं इत्थन्नामं अनुसासेय्यन्’ति। ",
"pli-tv-kd1:76.5.13":	"एवं अत्तनाव अत्तानं सम्मन्नितब्बं। ",
"pli-tv-kd1:76.6.1":	"कथञ्च पन परेन परो सम्मन्नितब्बो? ",
"pli-tv-kd1:76.6.2":	"ब्यत्तेन भिक्खुना पटिबलेन सङ्घो ञापेतब्बो—",
"pli-tv-kd1:76.6.3":	"‘सुणातु मे, भन्ते, सङ्घो। ",
"pli-tv-kd1:76.6.4":	"इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:76.6.5":	"यदि सङ्घस्स पत्तकल्लं, इत्थन्नामो इत्थन्नामं अनुसासेय्या’ति। ",
"pli-tv-kd1:76.6.6":	"एवं परेन परो सम्मन्नितब्बो। ",
"pli-tv-kd1:76.7.1":	"तेन सम्मतेन भिक्खुना उपसम्पदापेक्खो उपसङ्कमित्वा एवमस्स वचनीयो—",
"pli-tv-kd1:76.7.2":	"‘सुणसि, इत्थन्नाम, अयं ते सच्चकालो भूतकालो। ",
"pli-tv-kd1:76.7.3":	"यं जातं तं सङ्घमज्झे पुच्छन्ते सन्तं अत्थीति वत्तब्बं, असन्तं नत्थीति वत्तब्बं। ",
"pli-tv-kd1:76.7.4":	"मा खो वित्थायि, मा खो मङ्कु अहोसि। ",
"pli-tv-kd1:76.7.5":	"एवं तं पुच्छिस्सन्ति—",
"pli-tv-kd1:76.7.6":	"सन्ति ते एवरूपा आबाधा—",
"pli-tv-kd1:76.7.7":	"कुट्ठं, गण्डो, किलासो, सोसो, अपमारो? ",
"pli-tv-kd1:76.7.8":	"मनुस्सोसि? ",
"pli-tv-kd1:76.7.9":	"पुरिसोसि? ",
"pli-tv-kd1:76.7.10":	"भुजिस्सोसि? ",
"pli-tv-kd1:76.7.11":	"अणणोसि? ",
"pli-tv-kd1:76.7.12":	"नसि राजभटो? ",
"pli-tv-kd1:76.7.13":	"अनुञ्ञातोसि मातापितूहि? ",
"pli-tv-kd1:76.7.14":	"परिपुण्णवीसतिवस्सोसि? ",
"pli-tv-kd1:76.7.15":	"परिपुण्णं ते पत्तचीवरं? ",
"pli-tv-kd1:76.7.16":	"किंनामोसि? ",
"pli-tv-kd1:76.7.17":	"कोनामो ते उपज्झायो’”ति? ",
"pli-tv-kd1:76.8.1":	"एकतो आगच्छन्ति। ",
"pli-tv-kd1:76.8.2":	"“न, भिक्खवे, एकतो आगन्तब्बं। ",
"pli-tv-kd1:76.8.3":	"अनुसासकेन पठमतरं आगन्त्वा सङ्घो ञापेतब्बो—",
"pli-tv-kd1:76.8.4":	"‘सुणातु मे, भन्ते, सङ्घो। ",
"pli-tv-kd1:76.8.5":	"इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:76.8.6":	"अनुसिट्ठो सो मया। ",
"pli-tv-kd1:76.8.7":	"यदि सङ्घस्स पत्तकल्लं, इत्थन्नामो आगच्छेय्या’ति। ",
"pli-tv-kd1:76.8.8":	"‘आगच्छाही’ति वत्तब्बो। ",
"pli-tv-kd1:76.8.9":	"एकंसं उत्तरासङ्गं कारापेत्वा भिक्खूनं पादे वन्दापेत्वा उक्कुटिकं निसीदापेत्वा अञ्जलिं पग्गण्हापेत्वा उपसम्पदं याचापेतब्बो—",
"pli-tv-kd1:76.8.10":	"‘सङ्घं, भन्ते, उपसम्पदं याचामि। ",
"pli-tv-kd1:76.8.11":	"उल्लुम्पतु मं, भन्ते, सङ्घो अनुकम्पं उपादाय। ",
"pli-tv-kd1:76.8.12":	"दुतियम्पि, भन्ते, सङ्घं उपसम्पदं याचामि। ",
"pli-tv-kd1:76.8.13":	"उल्लुम्पतु मं, भन्ते, सङ्घो अनुकम्पं उपादाय। ",
"pli-tv-kd1:76.8.14":	"ततियम्पि, भन्ते, सङ्घं उपसम्पदं याचामि। ",
"pli-tv-kd1:76.8.15":	"उल्लुम्पतु मं, भन्ते, सङ्घो अनुकम्पं उपादाया’ति। ",
"pli-tv-kd1:76.9.1":	"ब्यत्तेन भिक्खुना पटिबलेन सङ्घो ञापेतब्बो—",
"pli-tv-kd1:76.9.2":	"‘सुणातु मे, भन्ते, सङ्घो। ",
"pli-tv-kd1:76.9.3":	"अयं इत्थन्नामो इत्थन्नामस्स आयस्मतो उपसम्पदापेक्खो। ",
"pli-tv-kd1:76.9.4":	"यदि सङ्घस्स पत्तकल्लं, अहं इत्थन्नामं अन्तरायिके धम्मे पुच्छेय्यन्ति? ",
"pli-tv-kd1:76.9.5":	"सुणसि, इत्थन्नाम, अयं ते सच्चकालो भूतकालो। ",
"pli-tv-kd1:76.9.6":	"यं जातं तं पुच्छामि। ",
"pli-tv-kd1:76.9.7":	"सन्तं अत्थीति वत्तब्बं, असन्तं नत्थीति वत्तब्बं। ",
"pli-tv-kd1:76.9.8":	"सन्ति ते एवरूपा आबाधा—",
"pli-tv-kd1:76.9.9":	"कुट्ठं गण्डो किलासो सोसो अपमारो? ",
"pli-tv-kd1:76.9.10":	"मनुस्सोसि? ",
"pli-tv-kd1:76.9.11":	"पुरिसोसि? ",
"pli-tv-kd1:76.9.12":	"भुजिस्सोसि? ",
"pli-tv-kd1:76.9.13":	"अणणोसि? ",
"pli-tv-kd1:76.9.14":	"नसि राजभटो? ",
"pli-tv-kd1:76.9.15":	"अनुञ्ञातोसि मातापितूहि? ",
"pli-tv-kd1:76.9.16":	"परिपुण्णवीसतिवस्सोसि? ",
"pli-tv-kd1:76.9.17":	"परिपुण्णं ते पत्तचीवरं? ",
"pli-tv-kd1:76.9.18":	"किंनामोसि? ",
"pli-tv-kd1:76.9.19":	"कोनामो ते उपज्झायो’ति? ",
"pli-tv-kd1:76.10.1":	"ब्यत्तेन भिक्खुना पटिबलेन सङ्घो ञापेतब्बो—",
"pli-tv-kd1:76.10.2":	"‘सुणातु मे, भन्ते, सङ्घो। ",
"pli-tv-kd1:76.10.3":	"अयं इत्थन्नामो इत्थन्नामस्स आयस्मतो उपसम्पदापेक्खो, परिसुद्धो अन्तरायिकेहि धम्मेहि, परिपुण्णस्स पत्तचीवरं। ",
"pli-tv-kd1:76.10.4":	"इत्थन्नामो सङ्घं उपसम्पदं याचति इत्थन्नामेन उपज्झायेन। ",
"pli-tv-kd1:76.10.5":	"यदि सङ्घस्स पत्तकल्लं, सङ्घो इत्थन्नामं उपसम्पादेय्य इत्थन्नामेन उपज्झायेन। ",
"pli-tv-kd1:76.10.6":	"एसा ञत्ति। ",
"pli-tv-kd1:76.11.1":	"सुणातु मे, भन्ते, सङ्घो। ",
"pli-tv-kd1:76.11.2":	"अयं इत्थन्नामो इत्थन्नामस्स आयस्मतो उपसम्पदापेक्खो, परिसुद्धो अन्तरायिकेहि धम्मेहि, परिपुण्णस्स पत्तचीवरं। ",
"pli-tv-kd1:76.11.3":	"इत्थन्नामो सङ्घं उपसम्पदं याचति इत्थन्नामेन उपज्झायेन। ",
"pli-tv-kd1:76.11.4":	"सङ्घो इत्थन्नामं उपसम्पादेति इत्थन्नामेन उपज्झायेन। ",
"pli-tv-kd1:76.11.5":	"यस्सायस्मतो खमति इत्थन्नामस्स उपसम्पदा इत्थन्नामेन उपज्झायेन, सो तुण्हस्स; ",
"pli-tv-kd1:76.11.6":	"यस्स नक्खमति, सो भासेय्य। ",
"pli-tv-kd1:76.12.1":	"दुतियम्पि एतमत्थं वदामि—",
"pli-tv-kd1:76.12.2":	"सुणातु मे, भन्ते, सङ्घो। ",
"pli-tv-kd1:76.12.3":	"अयं इत्थन्नामो इत्थन्नामस्स आयस्मतो उपसम्पदापेक्खो, परिसुद्धो अन्तरायिकेहि धम्मेहि, परिपुण्णस्स पत्तचीवरं। ",
"pli-tv-kd1:76.12.4":	"इत्थन्नामो सङ्घं उपसम्पदं याचति इत्थन्नामेन उपज्झायेन। ",
"pli-tv-kd1:76.12.5":	"सङ्घो इत्थन्नामं उपसम्पादेति इत्थन्नामेन उपज्झायेन। ",
"pli-tv-kd1:76.12.6":	"यस्सायस्मतो खमति इत्थन्नामस्स उपसम्पदा इत्थन्नामेन उपज्झायेन, सो तुण्हस्स; ",
"pli-tv-kd1:76.12.7":	"यस्स नक्खमति, सो भासेय्य। ",
"pli-tv-kd1:76.12.8":	"ततियम्पि एतमत्थं वदामि—",
"pli-tv-kd1:76.12.9":	"सुणातु मे, भन्ते, सङ्घो। ",
"pli-tv-kd1:76.12.10":	"अयं इत्थन्नामो इत्थन्नामस्स आयस्मतो उपसम्पदापेक्खो, परिसुद्धो अन्तरायिकेहि धम्मेहि, परिपुण्णस्स पत्तचीवरं। ",
"pli-tv-kd1:76.12.11":	"इत्थन्नामो सङ्घं उपसम्पदं याचति इत्थन्नामेन उपज्झायेन। ",
"pli-tv-kd1:76.12.12":	"सङ्घो इत्थन्नामं उपसम्पादेति इत्थन्नामेन उपज्झायेन। ",
"pli-tv-kd1:76.12.13":	"यस्सायस्मतो खमति इत्थन्नामस्स उपसम्पदा इत्थन्नामेन उपज्झायेन, सो तुण्हस्स; ",
"pli-tv-kd1:76.12.14":	"यस्स नक्खमति, सो भासेय्य। ",
"pli-tv-kd1:76.12.15":	"उपसम्पन्नो सङ्घेन इत्थन्नामो इत्थन्नामेन उपज्झायेन। ",
"pli-tv-kd1:76.12.16":	"खमति सङ्घस्स, तस्मा तुण्ही, एवमेतं धारयामी’”ति। ",
"pli-tv-kd1:76.12.17":	"उपसम्पदाकम्मं निट्ठितं। ",
"pli-tv-kd1:77.1.0":	"६४। चत्तारोनिस्सय ",
"pli-tv-kd1:77.1.1":	"“तावदेव छाया मेतब्बा, उतुप्पमाणं आचिक्खितब्बं, दिवसभागो आचिक्खितब्बो, सङ्गीति आचिक्खितब्बा, चत्तारो निस्सया आचिक्खितब्बा—",
"pli-tv-kd1:77.1.2":	"पिण्डियालोपभोजनं निस्साय पब्बज्जा। ",
"pli-tv-kd1:77.1.3":	"तत्थ ते यावजीवं उस्साहो करणीयो। ",
"pli-tv-kd1:77.1.4":	"अतिरेकलाभो—",
"pli-tv-kd1:77.1.5":	"सङ्घभत्तं, उद्देसभत्तं, निमन्तनं, सलाकभत्तं, पक्खिकं, उपोसथिकं, पाटिपदिकं। ",
"pli-tv-kd1:77.1.6":	"पंसुकूलचीवरं निस्साय पब्बज्जा। ",
"pli-tv-kd1:77.1.7":	"तत्थ ते यावजीवं उस्साहो करणीयो। ",
"pli-tv-kd1:77.1.8":	"अतिरेकलाभो—",
"pli-tv-kd1:77.1.9":	"खोमं, कप्पासिकं, कोसेय्यं, कम्बलं, साणं, भङ्गं। ",
"pli-tv-kd1:77.1.10":	"रुक्खमूलसेनासनं निस्साय पब्बज्जा। ",
"pli-tv-kd1:77.1.11":	"तत्थ ते यावजीवं उस्साहो करणीयो। ",
"pli-tv-kd1:77.1.12":	"अतिरेकलाभो—",
"pli-tv-kd1:77.1.13":	"विहारो, अड्ढयोगो, पासादो, हम्मियं, गुहा। ",
"pli-tv-kd1:77.1.14":	"पूतिमुत्तभेसज्जं निस्साय पब्बज्जा। ",
"pli-tv-kd1:77.1.15":	"तत्थ ते यावजीवं उस्साहो करणीयो। ",
"pli-tv-kd1:77.1.16":	"अतिरेकलाभो—",
"pli-tv-kd1:77.1.17":	"सप्पि, नवनीतं, तेलं, मधु, फाणितन्”ति। ",
"pli-tv-kd1:77.1.18":	"चत्तारो निस्सया निट्ठिता। ",
"pli-tv-kd1:78.1.0":	"६५। चत्तारिअकरणीय ",
"pli-tv-kd1:78.1.1":	"तेन खो पन समयेन भिक्खू अञ्ञतरं भिक्खुं उपसम्पादेत्वा एककं ओहाय पक्कमिंसु। ",
"pli-tv-kd1:78.1.2":	"सो पच्छा एककोव आगच्छन्तो अन्तरामग्गे पुराणदुतियिकाय समागञ्छि। ",
"pli-tv-kd1:78.1.3":	"सा एवमाह—",
"pli-tv-kd1:78.1.4":	"“किं दानि पब्बजितोसी”ति? ",
"pli-tv-kd1:78.1.5":	"“आम पब्बजितोम्ही”ति। ",
"pli-tv-kd1:78.1.6":	"“दुल्लभो खो पब्बजितानं मेथुनो धम्मो; ",
"pli-tv-kd1:78.1.7":	"एहि, मेथुनं धम्मं पटिसेवा”ति। ",
"pli-tv-kd1:78.1.8":	"सो तस्सा मेथुनं धम्मं पटिसेवित्वा चिरेन अगमासि। ",
"pli-tv-kd1:78.1.9":	"भिक्खू एवमाहंसु—",
"pli-tv-kd1:78.1.10":	"“किस्स त्वं, आवुसो, एवं चिरं अकासी”ति? ",
"pli-tv-kd1:78.2.1":	"अथ खो सो भिक्खु भिक्खूनं एतमत्थं आरोचेसि। ",
"pli-tv-kd1:78.2.2":	"भिक्खू भगवतो एतमत्थं आरोचेसुं। ",
"pli-tv-kd1:78.2.3":	"“अनुजानामि, भिक्खवे, उपसम्पादेत्वा दुतियं दातुं, चत्तारि च अकरणीयानि आचिक्खितुं—",
"pli-tv-kd1:78.2.4":	"उपसम्पन्नेन भिक्खुना मेथुनो धम्मो न पटिसेवितब्बो, अन्तमसो तिरच्छानगतायपि। ",
"pli-tv-kd1:78.2.5":	"यो भिक्खु मेथुनं धम्मं पटिसेवति, अस्समणो होति असक्यपुत्तियो। ",
"pli-tv-kd1:78.2.6":	"सेय्यथापि नाम पुरिसो सीसच्छिन्नो अभब्बो तेन सरीरबन्धनेन जीवितुं; ",
"pli-tv-kd1:78.2.7":	"एवमेव भिक्खु मेथुनं धम्मं पटिसेवित्वा अस्समणो होति असक्यपुत्तियो। ",
"pli-tv-kd1:78.2.8":	"तं ते यावजीवं अकरणीयं। ",
"pli-tv-kd1:78.3.1":	"उपसम्पन्नेन भिक्खुना अदिन्नं थेय्यसङ्खातं न आदातब्बं, अन्तमसो तिणसलाकं उपादाय। ",
"pli-tv-kd1:78.3.2":	"यो भिक्खु पादं वा पादारहं वा अतिरेकपादं वा अदिन्नं थेय्यसङ्खातं आदियति, अस्समणो होति असक्यपुत्तियो। ",
"pli-tv-kd1:78.3.3":	"सेय्यथापि नाम पण्डुपलासो बन्धना पवुत्तो अभब्बो हरितत्थाय; ",
"pli-tv-kd1:78.3.4":	"एवमेव भिक्खु पादं वा पादारहं वा अतिरेकपादं वा अदिन्नं थेय्यसङ्खातं आदियित्वा अस्समणो होति असक्यपुत्तियो। ",
"pli-tv-kd1:78.3.5":	"तं ते यावजीवं अकरणीयं। ",
"pli-tv-kd1:78.4.1":	"उपसम्पन्नेन भिक्खुना सञ्चिच्च पाणो जीविता न वोरोपेतब्बो, अन्तमसो कुन्थकिपिल्लिकं उपादाय। ",
"pli-tv-kd1:78.4.2":	"यो भिक्खु सञ्चिच्च मनुस्सविग्गहं जीविता वोरोपेति, अन्तमसो गब्भपातनं उपादाय, अस्समणो होति असक्यपुत्तियो। ",
"pli-tv-kd1:78.4.3":	"सेय्यथापि नाम पुथुसिला द्वेधा भिन्ना अप्पटिसन्धिका होति; ",
"pli-tv-kd1:78.4.4":	"एवमेव भिक्खु सञ्चिच्च मनुस्सविग्गहं जीविता वोरोपेत्वा अस्समणो होति असक्यपुत्तियो। ",
"pli-tv-kd1:78.4.5":	"तं ते यावजीवं अकरणीयं। ",
"pli-tv-kd1:78.5.1":	"उपसम्पन्नेन भिक्खुना उत्तरिमनुस्सधम्मो न उल्लपितब्बो, अन्तमसो ‘सुञ्ञागारे अभिरमामी’ति। ",
"pli-tv-kd1:78.5.2":	"यो भिक्खु पापिच्छो इच्छापकतो असन्तं अभूतं उत्तरिमनुस्सधम्मं उल्लपति झानं वा विमोक्खं वा समाधिं वा समापत्तिं वा मग्गं वा फलं वा, अस्समणो होति असक्यपुत्तियो। ",
"pli-tv-kd1:78.5.3":	"सेय्यथापि नाम तालो मत्थकच्छिन्नो अभब्बो पुन विरुळ्हिया; ",
"pli-tv-kd1:78.5.4":	"एवमेव भिक्खु पापिच्छो इच्छापकतो असन्तं अभूतं उत्तरिमनुस्सधम्मं उल्लपित्वा अस्समणो होति असक्यपुत्तियो। ",
"pli-tv-kd1:78.5.5":	"तं ते यावजीवं अकरणीयन्”ति। ",
"pli-tv-kd1:78.5.6":	"चत्तारि अकरणीयानि निट्ठितानि। ",
"pli-tv-kd1:79.1.0":	"६६। आपत्तियाअदस्सनेउक्खित्तकवत्थु ",
"pli-tv-kd1:79.1.1":	"तेन खो पन समयेन अञ्ञतरो भिक्खु आपत्तिया अदस्सने उक्खित्तको विब्भमि। ",
"pli-tv-kd1:79.1.2":	"सो पुन पच्चागन्त्वा भिक्खू उपसम्पदं याचि। ",
"pli-tv-kd1:79.1.3":	"भगवतो एतमत्थं आरोचेसुं। ",
"pli-tv-kd1:79.1.4":	"“इध पन, भिक्खवे, भिक्खु आपत्तिया अदस्सने उक्खित्तको विब्भमति। ",
"pli-tv-kd1:79.1.5":	"सो पुन पच्चागन्त्वा भिक्खू उपसम्पदं याचति। ",
"pli-tv-kd1:79.1.6":	"सो एवमस्स वचनीयो—",
"pli-tv-kd1:79.1.7":	"‘पस्सिस्ससि तं आपत्तिन्’ति? ",
"pli-tv-kd1:79.1.8":	"सचाहं पस्सिस्सामीति, पब्बाजेतब्बो। ",
"pli-tv-kd1:79.1.9":	"सचाहं न पस्सिस्सामीति, न पब्बाजेतब्बो। ",
"pli-tv-kd1:79.1.10":	"पब्बाजेत्वा वत्तब्बो—",
"pli-tv-kd1:79.1.11":	"‘पस्सिस्ससि तं आपत्तिन्’ति? ",
"pli-tv-kd1:79.1.12":	"सचाहं पस्सिस्सामीति, उपसम्पादेतब्बो। ",
"pli-tv-kd1:79.1.13":	"सचाहं न पस्सिस्सामीति, न उपसम्पादेतब्बो। ",
"pli-tv-kd1:79.2.1":	"उपसम्पादेत्वा वत्तब्बो—",
"pli-tv-kd1:79.2.2":	"‘पस्सिस्ससि तं आपत्तिन्’ति? ",
"pli-tv-kd1:79.2.3":	"सचाहं पस्सिस्सामीति, ओसारेतब्बो। ",
"pli-tv-kd1:79.2.4":	"सचाहं न पस्सिस्सामीति, न ओसारेतब्बो। ",
"pli-tv-kd1:79.2.5":	"ओसारेत्वा वत्तब्बो—",
"pli-tv-kd1:79.2.6":	"‘पस्ससि तं आपत्तिन्’ति? ",
"pli-tv-kd1:79.2.7":	"सचे पस्सति, इच्चेतं कुसलं। ",
"pli-tv-kd1:79.2.8":	"नो चे पस्सति, लब्भमानाय सामग्गिया पुन उक्खिपितब्बो। ",
"pli-tv-kd1:79.2.9":	"अलब्भमानाय सामग्गिया अनापत्ति सम्भोगे संवासे। ",
"pli-tv-kd1:79.3.1":	"इध पन, भिक्खवे, भिक्खु आपत्तिया अप्पटिकम्मे उक्खित्तको विब्भमति। ",
"pli-tv-kd1:79.3.2":	"सो पुन पच्चागन्त्वा भिक्खू उपसम्पदं याचति। ",
"pli-tv-kd1:79.3.3":	"सो एवमस्स वचनीयो—",
"pli-tv-kd1:79.3.4":	"‘पटिकरिस्ससि तं आपत्तिन्’ति? ",
"pli-tv-kd1:79.3.5":	"सचाहं पटिकरिस्सामीति, पब्बाजेतब्बो। ",
"pli-tv-kd1:79.3.6":	"सचाहं न पटिकरिस्सामीति, न पब्बाजेतब्बो। ",
"pli-tv-kd1:79.3.7":	"पब्बाजेत्वा वत्तब्बो—",
"pli-tv-kd1:79.3.8":	"‘पटिकरिस्ससि तं आपत्तिन्’ति? ",
"pli-tv-kd1:79.3.9":	"सचाहं पटिकरिस्सामीति, उपसम्पादेतब्बो। ",
"pli-tv-kd1:79.3.10":	"सचाहं न पटिकरिस्सामीति, न उपसम्पादेतब्बो। ",
"pli-tv-kd1:79.3.11":	"उपसम्पादेत्वा वत्तब्बो—",
"pli-tv-kd1:79.3.12":	"‘पटिकरिस्ससि तं आपत्तिन्’ति? ",
"pli-tv-kd1:79.3.13":	"सचाहं पटिकरिस्सामीति, ओसारेतब्बो। ",
"pli-tv-kd1:79.3.14":	"सचाहं न पटिकरिस्सामीति, न ओसारेतब्बो। ",
"pli-tv-kd1:79.3.15":	"ओसारेत्वा वत्तब्बो—",
"pli-tv-kd1:79.3.16":	"‘पटिकरोहि तं आपत्तिन्’ति। ",
"pli-tv-kd1:79.3.17":	"सचे पटिकरोति, इच्चेतं कुसलं। ",
"pli-tv-kd1:79.3.18":	"नो चे पटिकरोति लब्भमानाय सामग्गिया पुन उक्खिपितब्बो। ",
"pli-tv-kd1:79.3.19":	"अलब्भमानाय सामग्गिया अनापत्ति सम्भोगे संवासे। ",
"pli-tv-kd1:79.4.1":	"इध पन, भिक्खवे, भिक्खु पापिकाय दिट्ठिया अप्पटिनिस्सग्गे उक्खित्तको विब्भमति। ",
"pli-tv-kd1:79.4.2":	"सो पुन पच्चागन्त्वा भिक्खू उपसम्पदं याचति। ",
"pli-tv-kd1:79.4.3":	"सो एवमस्स वचनीयो—",
"pli-tv-kd1:79.4.4":	"‘पटिनिस्सज्जिस्ससि तं पापिकं दिट्ठिन्’ति? ",
"pli-tv-kd1:79.4.5":	"सचाहं पटिनिस्सज्जिस्सामीति, पब्बाजेतब्बो। ",
"pli-tv-kd1:79.4.6":	"सचाहं न पटिनिस्सज्जिस्सामीति, न पब्बाजेतब्बो। ",
"pli-tv-kd1:79.4.7":	"पब्बाजेत्वा वत्तब्बो—",
"pli-tv-kd1:79.4.8":	"‘पटिनिस्सज्जिस्ससि तं पापिकं दिट्ठिन्’ति? ",
"pli-tv-kd1:79.4.9":	"सचाहं पटिनिस्सज्जिस्सामीति, उपसम्पादेतब्बो। ",
"pli-tv-kd1:79.4.10":	"सचाहं न पटिनिस्सज्जिस्सामीति, न उपसम्पादेतब्बो। ",
"pli-tv-kd1:79.4.11":	"उपसम्पादेत्वा वत्तब्बो—",
"pli-tv-kd1:79.4.12":	"‘पटिनिस्सज्जिस्ससि तं पापिकं दिट्ठिन्’ति? ",
"pli-tv-kd1:79.4.13":	"सचाहं पटिनिस्सज्जिस्सामीति, ओसारेतब्बो। ",
"pli-tv-kd1:79.4.14":	"सचाहं न पटिनिस्सज्जिस्सामीति, न ओसारेतब्बो। ",
"pli-tv-kd1:79.4.15":	"ओसारेत्वा वत्तब्बो—",
"pli-tv-kd1:79.4.16":	"‘पटिनिस्सज्जेहि तं पापिकं दिट्ठिन्’ति। ",
"pli-tv-kd1:79.4.17":	"सचे पटिनिस्सज्जति, इच्चेतं कुसलं। ",
"pli-tv-kd1:79.4.18":	"नो चे पटिनिस्सज्जति, लब्भमानाय सामग्गिया पुन उक्खिपितब्बो। ",
"pli-tv-kd1:79.4.19":	"अलब्भमानाय सामग्गिया अनापत्ति सम्भोगे संवासे”ति। ",
"pli-tv-kd1:79.4.20":	"महाखन्धको पठमो। ",
"pli-tv-kd1:79.4.21":	"तस्सुद्दानं ",
"pli-tv-kd1:79.4.22":	"विनयम्हि महत्थेसु, ",
"pli-tv-kd1:79.4.23":	"पेसलानं सुखावहे; ",
"pli-tv-kd1:79.4.24":	"निग्गहानञ्च पापिच्छे, ",
"pli-tv-kd1:79.4.25":	"लज्जीनं पग्गहेसु च। ",
"pli-tv-kd1:79.4.26":	"सासनाधारणे चेव, ",
"pli-tv-kd1:79.4.27":	"सब्बञ्ञुजिनगोचरे; ",
"pli-tv-kd1:79.4.28":	"अनञ्ञविसये खेमे, ",
"pli-tv-kd1:79.4.29":	"सुपञ्ञत्ते असंसये। ",
"pli-tv-kd1:79.4.30":	"खन्धके विनये चेव, ",
"pli-tv-kd1:79.4.31":	"परिवारे च मातिके; ",
"pli-tv-kd1:79.4.32":	"यथात्थकारी कुसलो, ",
"pli-tv-kd1:79.4.33":	"पटिपज्जति योनिसो। ",
"pli-tv-kd1:79.4.34":	"यो गवं न विजानाति, ",
"pli-tv-kd1:79.4.35":	"न सो रक्खति गोगणं; ",
"pli-tv-kd1:79.4.36":	"एवं सीलं अजानन्तो, ",
"pli-tv-kd1:79.4.37":	"किं सो रक्खेय्य संवरं। ",
"pli-tv-kd1:79.4.38":	"पमुट्ठम्हि च सुत्तन्ते, ",
"pli-tv-kd1:79.4.39":	"अभिधम्मे च तावदे; ",
"pli-tv-kd1:79.4.40":	"विनये अविनट्ठम्हि, ",
"pli-tv-kd1:79.4.41":	"पुन तिट्ठति सासनं। ",
"pli-tv-kd1:79.4.42":	"तस्मा सङ्गाहणाहेतुं, ",
"pli-tv-kd1:79.4.43":	"उद्दानं अनुपुब्बसो; ",
"pli-tv-kd1:79.4.44":	"पवक्खामि यथाञायं, ",
"pli-tv-kd1:79.4.45":	"सुणाथ मम भासतो। ",
"pli-tv-kd1:79.4.46":	"वत्थु निदानं आपत्ति, ",
"pli-tv-kd1:79.4.47":	"नया पेय्यालमेव च; ",
"pli-tv-kd1:79.4.48":	"दुक्करं तं असेसेतुं, ",
"pli-tv-kd1:79.4.49":	"नयतो तं विजानथाति। ",
"pli-tv-kd1:79.4.50":	"बोधि राजायतनञ्च, ",
"pli-tv-kd1:79.4.51":	"अजपालो सहम्पति; ",
"pli-tv-kd1:79.4.52":	"ब्रह्मा आळारो उदको, ",
"pli-tv-kd1:79.4.53":	"भिक्खु च उपको इसि। ",
"pli-tv-kd1:79.4.54":	"कोण्डञ्ञो वप्पो भद्दियो, ",
"pli-tv-kd1:79.4.55":	"महानामो च अस्सजि; ",
"pli-tv-kd1:79.4.56":	"यसो चत्तारो पञ्ञास, ",
"pli-tv-kd1:79.4.57":	"सब्बे पेसेसि सो दिसा। ",
"pli-tv-kd1:79.4.58":	"वत्थु मारेहि तिंसा च, ",
"pli-tv-kd1:79.4.59":	"उरुवेलं तयो जटी; ",
"pli-tv-kd1:79.4.60":	"अग्यागारं महाराजा, ",
"pli-tv-kd1:79.4.61":	"सक्को ब्रह्मा च केवला। ",
"pli-tv-kd1:79.4.62":	"पंसुकूलं पोक्खरणी, ",
"pli-tv-kd1:79.4.63":	"सिला च ककुधो सिला; ",
"pli-tv-kd1:79.4.64":	"जम्बु अम्बो च आमलो, ",
"pli-tv-kd1:79.4.65":	"पारिपुप्फञ्च आहरि। ",
"pli-tv-kd1:79.4.66":	"फालियन्तु उज्जलन्तु, ",
"pli-tv-kd1:79.4.67":	"विज्झायन्तु च कस्सप; ",
"pli-tv-kd1:79.4.68":	"निमुज्जन्ति मुखी मेघो, ",
"pli-tv-kd1:79.4.69":	"गया लट्ठि च मागधो। ",
"pli-tv-kd1:79.4.70":	"उपतिस्सो कोलितो च, ",
"pli-tv-kd1:79.4.71":	"अभिञ्ञाता च पब्बजुं; ",
"pli-tv-kd1:79.4.72":	"दुन्निवत्था पणामना, ",
"pli-tv-kd1:79.4.73":	"किसो लूखो च ब्राह्मणो। ",
"pli-tv-kd1:79.4.74":	"अनाचारं आचरति, ",
"pli-tv-kd1:79.4.75":	"उदरं माणवो गणो; ",
"pli-tv-kd1:79.4.76":	"वस्सं बालेहि पक्कन्तो, ",
"pli-tv-kd1:79.4.77":	"दस वस्सानि निस्सयो। ",
"pli-tv-kd1:79.4.78":	"न वत्तन्ति पणामेतुं, ",
"pli-tv-kd1:79.4.79":	"बाला पस्सद्धि पञ्च छ; ",
"pli-tv-kd1:79.4.80":	"यो सो अञ्ञो च नग्गो च, ",
"pli-tv-kd1:79.4.81":	"अच्छिन्नजटिलसाकियो। ",
"pli-tv-kd1:79.4.82":	"मगधेसु पञ्चाबाधा, ",
"pli-tv-kd1:79.4.83":	"एको राजा च अङ्गुलि; ",
"pli-tv-kd1:79.4.84":	"मागधो च अनुञ्ञासि, ",
"pli-tv-kd1:79.4.85":	"कारा लिखि कसाहतो। ",
"pli-tv-kd1:79.4.86":	"लक्खणा इणा दासो च, ",
"pli-tv-kd1:79.4.87":	"भण्डुको उपालि अहि; ",
"pli-tv-kd1:79.4.88":	"सद्धं कुलं कण्टको च, ",
"pli-tv-kd1:79.4.89":	"आहुन्दरिकमेव च। ",
"pli-tv-kd1:79.4.90":	"वत्थुम्हि दारको सिक्खा, ",
"pli-tv-kd1:79.4.91":	"विहरन्ति च किं नु खो; ",
"pli-tv-kd1:79.4.92":	"सब्बं मुखं उपज्झाये, ",
"pli-tv-kd1:79.4.93":	"अपलाळन कण्टको। ",
"pli-tv-kd1:79.4.94":	"पण्डको थेय्यपक्कन्तो, ",
"pli-tv-kd1:79.4.95":	"अहि च मातरी पिता; ",
"pli-tv-kd1:79.4.96":	"अरहन्तभिक्खुनीभेदा, ",
"pli-tv-kd1:79.4.97":	"रुहिरेन च ब्यञ्जनं। ",
"pli-tv-kd1:79.4.98":	"अनुपज्झायसङ्घेन, ",
"pli-tv-kd1:79.4.99":	"गणपण्डकपत्तको; ",
"pli-tv-kd1:79.4.100":	"अचीवरं तदुभयं, ",
"pli-tv-kd1:79.4.101":	"याचितेनपि ये तयो। ",
"pli-tv-kd1:79.4.102":	"हत्था पादा हत्थपादा, ",
"pli-tv-kd1:79.4.103":	"कण्णा नासा तदूभयं; ",
"pli-tv-kd1:79.4.104":	"अङ्गुलिअळकण्डरं, ",
"pli-tv-kd1:79.4.105":	"फणं खुज्जञ्च वामनं। ",
"pli-tv-kd1:79.4.106":	"गलगण्डी लक्खणा चेव, ",
"pli-tv-kd1:79.4.107":	"कसा लिखितसीपदी; ",
"pli-tv-kd1:79.4.108":	"पापपरिसदूसी च, ",
"pli-tv-kd1:79.4.109":	"काणं कुणि तथेव च। ",
"pli-tv-kd1:79.4.110":	"खञ्जं पक्खहतञ्चेव, ",
"pli-tv-kd1:79.4.111":	"सच्छिन्नैरियापथं; ",
"pli-tv-kd1:79.4.112":	"जरान्धमूगबधिरं, ",
"pli-tv-kd1:79.4.113":	"अन्धमूगञ्च यं तहिं। ",
"pli-tv-kd1:79.4.114":	"अन्धबधिरं यं वुत्तं, ",
"pli-tv-kd1:79.4.115":	"मूगबधिरमेव च; ",
"pli-tv-kd1:79.4.116":	"अन्धमूगबधिरञ्च, ",
"pli-tv-kd1:79.4.117":	"अलज्जीनञ्च निस्सयं। ",
"pli-tv-kd1:79.4.118":	"वत्थब्बञ्च तथाद्धानं, ",
"pli-tv-kd1:79.4.119":	"याचमानेन लक्खणा; ",
"pli-tv-kd1:79.4.120":	"आगच्छतु विवदन्ति, ",
"pli-tv-kd1:79.4.121":	"एकुपज्झायेन कस्सपो। ",
"pli-tv-kd1:79.4.122":	"दिस्सन्ति उपसम्पन्ना, ",
"pli-tv-kd1:79.4.123":	"आबाधेहि च पीळिता; ",
"pli-tv-kd1:79.4.124":	"अननुसिट्ठा वित्थेन्ति, ",
"pli-tv-kd1:79.4.125":	"तत्थेव अनुसासना। ",
"pli-tv-kd1:79.4.126":	"सङ्घेपि च अथो बाला, ",
"pli-tv-kd1:79.4.127":	"असम्मता च एकतो; ",
"pli-tv-kd1:79.4.128":	"उल्लुम्पतुपसम्पदा, ",
"pli-tv-kd1:79.4.129":	"निस्सयो एकको तयोति। ",
"pli-tv-kd1:79.4.130":	"इमम्हि खन्धके वत्थूनि एकसतञ्च द्वासत्तति। ",
"pli-tv-kd1:79.4.131":	"महाखन्धको निट्ठितो। "
}	
