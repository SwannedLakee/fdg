<!DOCTYPE html>
<html lang="en">
<head>
<meta charset="UTF-8">
</head>
<body>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.1-10_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.11-20_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.21-30_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.31-40_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.41-50_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.51-60_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.61-70_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.71-81_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.82-97_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.98-139_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.140-149_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.150-169_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.170-187_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.188-197_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.198-208_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.209-218_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.219-234_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.235-247_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.248-257_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.258-267_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.268-277_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.278-286_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.287-295_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.296-305_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.306-315_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.316-332_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.333-377_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.378-393_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.394-574_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.575-615_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an1/an1.616-627_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.1_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.2_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.3_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.4_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.5_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.6_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.7_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.8_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.9_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.10_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.11_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.12_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.13_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.14_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.15_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.16_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.17_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.18_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.19_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.20_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.21_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.22_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.23_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.24_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.25_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.26_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.27_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.28_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.29_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.30_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.31_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.32_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.33_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.34_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.35_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.36_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.37_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.38_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.39_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.40_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.41_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.42_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.43_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.44_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.45_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.46_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.47_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.48_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.49_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.50_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.51_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.52_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.53_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.54_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.55_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.56_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.57_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.58_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.59_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.60_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.61_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.62_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.63_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.64_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.65_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.66_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.67_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.68_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.69_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.70_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.71_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.72_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.73_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.74_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.75_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.76_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.77_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.78_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.79_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.80_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.81_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.82_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.83_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.84_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.85_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.86_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.87_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.88_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.89_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.90_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.91_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.92_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.93_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.94_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.95_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.96_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.97_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.98_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.99_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.100_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.101_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.102_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.103_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.104_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.105_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.106_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.107_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.108_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.109_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.110_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.111_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.112_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.113_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.114_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.115_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.116_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.117_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.118_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.119_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.120_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.121_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.122_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.123_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.124_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.125_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.126_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.127_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.128_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.129_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.130_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.131_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.132_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.133_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.134_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.135_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.136_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.137_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.138_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.139_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.140_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.141_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.142_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.143_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.144_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.145_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.146_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.147_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.148_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.149_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.150_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.151_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.152_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.153_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.154_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.155_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.156-166_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.167_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.168_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.169_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.170_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.171_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.172_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.173_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.174_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.175_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.176_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.177_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.178_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.179_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.180_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.181_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.182_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.183_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.184_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.185_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.186_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.187_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.188_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.189_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.190_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.191_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.192_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.193_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.194_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.195_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.196_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.197_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.198_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.199-210_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.211_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.212_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.213_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.214_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.215_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.216_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.217_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.218_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.219_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.220_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.221_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.222_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.223_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.224_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.225-228_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.229-232_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.233-236_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.237_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.238_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.239_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.240-266_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an10/an10.267-746_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.1_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.2_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.3_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.4_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.5_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.6_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.7_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.8_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.9_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.10_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.11_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.12_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.13_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.14_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.15_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.16_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.17_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.18_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.19_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.20_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.21_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.22-29_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.30-69_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.70-117_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.118-165_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.166-213_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.214-261_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.262-309_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.310-357_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.358-405_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.406-453_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.454-501_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.502-981_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.982_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.983-991_root-pli-ms.json<br>
/data/data/com.termux/files/usr/share/apache2/default-site/htdocs/suttacentral.net//sc-data/sc_bilara_data/root/pli/ms/sutta/all_texts_indexes.txt:./an/an11/an11.992-1151_root-pli-ms.json<br>
  an1.1:0.1 Aṅguttara Nikāya 1 <br>
  an1.1:0.2 1. Rūpādivagga <br>
  an1.1:0.3 1–10 <br>
  an1.1:1.0 1 <br>
  an1.1:1.1 Evaṁ me sutaṁ—<br>
  an1.1:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an1.1:1.3 Tatra kho bhagavā bhikkhū āmantesi: <br>
  an1.1:1.4 “bhikkhavo”ti. <br>
  an1.1:1.5 “Bhadante”ti te bhikkhū bhagavato paccassosuṁ. <br>
  an1.1:1.6 Bhagavā etadavoca: <br>
  an1.1:2.1 “Nāhaṁ, bhikkhave, aññaṁ ekarūpampi samanupassāmi yaṁ evaṁ purisassa cittaṁ pariyādāya tiṭṭhati yathayidaṁ, bhikkhave, itthirūpaṁ. <br>
  an1.1:2.2 Itthirūpaṁ, bhikkhave, purisassa cittaṁ pariyādāya tiṭṭhatī”ti. <br>
  an1.1:2.3 Paṭhamaṁ. <br>
  an1.2:1.0 2 <br>
  an1.2:1.1 “Nāhaṁ, bhikkhave, aññaṁ ekasaddampi samanupassāmi yaṁ evaṁ purisassa cittaṁ pariyādāya tiṭṭhati yathayidaṁ, bhikkhave, itthisaddo. <br>
  an1.2:1.2 Itthisaddo, bhikkhave, purisassa cittaṁ pariyādāya tiṭṭhatī”ti. <br>
  an1.2:1.3 Dutiyaṁ. <br>
  an1.3:1.0 3 <br>
  an1.3:1.1 “Nāhaṁ, bhikkhave, aññaṁ ekagandhampi samanupassāmi yaṁ evaṁ purisassa cittaṁ pariyādāya tiṭṭhati yathayidaṁ, bhikkhave, itthigandho. <br>
  an1.3:1.2 Itthigandho, bhikkhave, purisassa cittaṁ pariyādāya tiṭṭhatī”ti. <br>
  an1.3:1.3 Tatiyaṁ. <br>
  an1.4:1.0 4 <br>
  an1.4:1.1 “Nāhaṁ, bhikkhave, aññaṁ ekarasampi samanupassāmi yaṁ evaṁ purisassa cittaṁ pariyādāya tiṭṭhati yathayidaṁ, bhikkhave, itthiraso. <br>
  an1.4:1.2 Itthiraso, bhikkhave, purisassa cittaṁ pariyādāya tiṭṭhatī”ti. <br>
  an1.4:1.3 Catutthaṁ. <br>
  an1.5:1.0 5 <br>
  an1.5:1.1 “Nāhaṁ, bhikkhave, aññaṁ ekaphoṭṭhabbampi samanupassāmi yaṁ evaṁ purisassa cittaṁ pariyādāya tiṭṭhati yathayidaṁ, bhikkhave, itthiphoṭṭhabbo. <br>
  an1.5:1.2 Itthiphoṭṭhabbo, bhikkhave, purisassa cittaṁ pariyādāya tiṭṭhatī”ti. <br>
  an1.5:1.3 Pañcamaṁ. <br>
  an1.6:1.0 6 <br>
  an1.6:1.1 “Nāhaṁ, bhikkhave, aññaṁ ekarūpampi samanupassāmi yaṁ evaṁ itthiyā cittaṁ pariyādāya tiṭṭhati yathayidaṁ, bhikkhave, purisarūpaṁ. <br>
  an1.6:1.2 Purisarūpaṁ, bhikkhave, itthiyā cittaṁ pariyādāya tiṭṭhatī”ti. <br>
  an1.6:1.3 Chaṭṭhaṁ. <br>
  an1.7:1.0 7 <br>
  an1.7:1.1 “Nāhaṁ, bhikkhave, aññaṁ ekasaddampi samanupassāmi yaṁ evaṁ itthiyā cittaṁ pariyādāya tiṭṭhati yathayidaṁ, bhikkhave, purisasaddo. <br>
  an1.7:1.2 Purisasaddo, bhikkhave, itthiyā cittaṁ pariyādāya tiṭṭhatī”ti. <br>
  an1.7:1.3 Sattamaṁ. <br>
  an1.8:1.0 8 <br>
  an1.8:1.1 “Nāhaṁ, bhikkhave, aññaṁ ekagandhampi samanupassāmi yaṁ evaṁ itthiyā cittaṁ pariyādāya tiṭṭhati yathayidaṁ, bhikkhave, purisagandho. <br>
  an1.8:1.2 Purisagandho, bhikkhave, itthiyā cittaṁ pariyādāya tiṭṭhatī”ti. <br>
  an1.8:1.3 Aṭṭhamaṁ. <br>
  an1.9:1.0 9 <br>
  an1.9:1.1 “Nāhaṁ, bhikkhave, aññaṁ ekarasampi samanupassāmi yaṁ evaṁ itthiyā cittaṁ pariyādāya tiṭṭhati yathayidaṁ, bhikkhave, purisaraso. <br>
  an1.9:1.2 Purisaraso, bhikkhave, itthiyā cittaṁ pariyādāya tiṭṭhatī”ti. <br>
  an1.9:1.3 Navamaṁ. <br>
  an1.10:1.0 10 <br>
  an1.10:1.1 “Nāhaṁ, bhikkhave, aññaṁ ekaphoṭṭhabbampi samanupassāmi yaṁ evaṁ itthiyā cittaṁ pariyādāya tiṭṭhati yathayidaṁ, bhikkhave, purisaphoṭṭhabbo. <br>
  an1.10:1.2 Purisaphoṭṭhabbo, bhikkhave, itthiyā cittaṁ pariyādāya tiṭṭhatī”ti. <br>
  an1.10:1.3 Dasamaṁ. <br>
  an1.10:1.4 Rūpādivaggo paṭhamo. "<br>
  an1.11:0.1 Aṅguttara Nikāya 1 <br>
  an1.11:0.2 2. Nīvaraṇappahānavagga <br>
  an1.11:0.3 11–20 <br>
  an1.11:1.0 11 <br>
  an1.11:1.1 “Nāhaṁ, bhikkhave, aññaṁ ekadhammampi samanupassāmi yena anuppanno vā kāmacchando uppajjati uppanno vā kāmacchando bhiyyobhāvāya vepullāya saṁvattati yathayidaṁ, bhikkhave, subhanimittaṁ. <br>
  an1.11:1.2 Subhanimittaṁ, bhikkhave, ayoniso manasi karoto anuppanno ceva kāmacchando uppajjati uppanno ca kāmacchando bhiyyobhāvāya vepullāya saṁvattatī”ti. <br>
  an1.11:1.3 Paṭhamaṁ. <br>
  an1.12:1.0 12 <br>
  an1.12:1.1 “Nāhaṁ, bhikkhave, aññaṁ ekadhammampi samanupassāmi yena anuppanno vā byāpādo uppajjati uppanno vā byāpādo bhiyyobhāvāya vepullāya saṁvattati yathayidaṁ, bhikkhave, paṭighanimittaṁ. <br>
  an1.12:1.2 Paṭighanimittaṁ, bhikkhave, ayoniso manasi karoto anuppanno ceva byāpādo uppajjati uppanno ca byāpādo bhiyyobhāvāya vepullāya saṁvattatī”ti. <br>
  an1.12:1.3 Dutiyaṁ. <br>
  an1.13:1.0 13 <br>
  an1.13:1.1 “Nāhaṁ, bhikkhave, aññaṁ ekadhammampi samanupassāmi yena anuppannaṁ vā thinamiddhaṁ uppajjati uppannaṁ vā thinamiddhaṁ bhiyyobhāvāya vepullāya saṁvattati yathayidaṁ, bhikkhave, arati tandī vijambhitā bhattasammado cetaso ca līnattaṁ. <br>
  an1.13:1.2 Līnacittassa, bhikkhave, anuppannañceva thinamiddhaṁ uppajjati uppannañca thinamiddhaṁ bhiyyobhāvāya vepullāya saṁvattatī”ti. <br>
  an1.13:1.3 Tatiyaṁ. <br>
  an1.14:1.0 14 <br>
  an1.14:1.1 “Nāhaṁ, bhikkhave, aññaṁ ekadhammampi samanupassāmi yena anuppannaṁ vā uddhaccakukkuccaṁ uppajjati uppannaṁ vā uddhaccakukkuccaṁ bhiyyobhāvāya vepullāya saṁvattati yathayidaṁ, bhikkhave, cetaso avūpasamo. <br>
  an1.14:1.2 Avūpasantacittassa, bhikkhave, anuppannañceva uddhaccakukkuccaṁ uppajjati uppannañca uddhaccakukkuccaṁ bhiyyobhāvāya vepullāya saṁvattatī”ti. <br>
  an1.14:1.3 Catutthaṁ. <br>
  an1.15:1.0 15 <br>
  an1.15:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā vicikicchā uppajjati uppannā vā vicikicchā bhiyyobhāvāya vepullāya saṁvattati yathayidaṁ, bhikkhave, ayonisomanasikāro. <br>
  an1.15:1.2 Ayoniso, bhikkhave, manasi karoto anuppannā ceva vicikicchā uppajjati uppannā ca vicikicchā bhiyyobhāvāya vepullāya saṁvattatī”ti. <br>
  an1.15:1.3 Pañcamaṁ. <br>
  an1.16:1.0 16 <br>
  an1.16:1.1 “Nāhaṁ, bhikkhave, aññaṁ ekadhammampi samanupassāmi yena anuppanno vā kāmacchando nuppajjati uppanno vā kāmacchando pahīyati yathayidaṁ, bhikkhave, asubhanimittaṁ. <br>
  an1.16:1.2 Asubhanimittaṁ, bhikkhave, yoniso manasi karoto anuppanno ceva kāmacchando nuppajjati uppanno ca kāmacchando pahīyatī”ti. <br>
  an1.16:1.3 Chaṭṭhaṁ. <br>
  an1.17:1.0 17 <br>
  an1.17:1.1 “Nāhaṁ, bhikkhave, aññaṁ ekadhammampi samanupassāmi yena anuppanno vā byāpādo nuppajjati uppanno vā byāpādo pahīyati yathayidaṁ, bhikkhave, mettā cetovimutti. <br>
  an1.17:1.2 Mettaṁ, bhikkhave, cetovimuttiṁ yoniso manasi karoto anuppanno ceva byāpādo nuppajjati uppanno ca byāpādo pahīyatī”ti. <br>
  an1.17:1.3 Sattamaṁ. <br>
  an1.18:1.0 18 <br>
  an1.18:1.1 “Nāhaṁ, bhikkhave, aññaṁ ekadhammampi samanupassāmi yena anuppannaṁ vā thinamiddhaṁ nuppajjati uppannaṁ vā thinamiddhaṁ pahīyati yathayidaṁ, bhikkhave, ārambhadhātu nikkamadhātu parakkamadhātu. <br>
  an1.18:1.2 Āraddhavīriyassa, bhikkhave, anuppannañceva thinamiddhaṁ nuppajjati uppannañca thinamiddhaṁ pahīyatī”ti. <br>
  an1.18:1.3 Aṭṭhamaṁ. <br>
  an1.19:1.0 19 <br>
  an1.19:1.1 “Nāhaṁ, bhikkhave, aññaṁ ekadhammampi samanupassāmi yena anuppannaṁ vā uddhaccakukkuccaṁ nuppajjati uppannaṁ vā uddhaccakukkuccaṁ pahīyati yathayidaṁ, bhikkhave, cetaso vūpasamo. <br>
  an1.19:1.2 Vūpasantacittassa, bhikkhave, anuppannañceva uddhaccakukkuccaṁ nuppajjati uppannañca uddhaccakukkuccaṁ pahīyatī”ti. <br>
  an1.19:1.3 Navamaṁ. <br>
  an1.20:1.0 20 <br>
  an1.20:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā vicikicchā nuppajjati uppannā vā vicikicchā pahīyati yathayidaṁ, bhikkhave, yonisomanasikāro. <br>
  an1.20:1.2 Yoniso, bhikkhave, manasi karoto anuppannā ceva vicikicchā nuppajjati uppannā ca vicikicchā pahīyatī”ti. <br>
  an1.20:1.3 Dasamaṁ. <br>
  an1.20:1.4 Nīvaraṇappahānavaggo dutiyo. "<br>
  an1.21:0.1 Aṅguttara Nikāya 1 <br>
  an1.21:0.2 3. Akammaniyavagga <br>
  an1.21:0.3 21–30 <br>
  an1.21:1.0 21 <br>
  an1.21:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ abhāvitaṁ akammaniyaṁ hoti yathayidaṁ, bhikkhave, cittaṁ. <br>
  an1.21:1.2 Cittaṁ, bhikkhave, abhāvitaṁ akammaniyaṁ hotī”ti. <br>
  an1.21:1.3 Paṭhamaṁ. <br>
  an1.22:1.0 22 <br>
  an1.22:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ bhāvitaṁ kammaniyaṁ hoti yathayidaṁ, bhikkhave, cittaṁ. <br>
  an1.22:1.2 Cittaṁ, bhikkhave, bhāvitaṁ kammaniyaṁ hotī”ti. <br>
  an1.22:1.3 Dutiyaṁ. <br>
  an1.23:1.0 23 <br>
  an1.23:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ abhāvitaṁ mahato anatthāya saṁvattati yathayidaṁ, bhikkhave, cittaṁ. <br>
  an1.23:1.2 Cittaṁ, bhikkhave, abhāvitaṁ mahato anatthāya saṁvattatī”ti. <br>
  an1.23:1.3 Tatiyaṁ. <br>
  an1.24:1.0 24 <br>
  an1.24:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ bhāvitaṁ mahato atthāya saṁvattati yathayidaṁ, bhikkhave, cittaṁ. <br>
  an1.24:1.2 Cittaṁ, bhikkhave, bhāvitaṁ mahato atthāya saṁvattatī”ti. <br>
  an1.24:1.3 Catutthaṁ. <br>
  an1.25:1.0 25 <br>
  an1.25:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ abhāvitaṁ apātubhūtaṁ mahato anatthāya saṁvattati yathayidaṁ, bhikkhave, cittaṁ. <br>
  an1.25:1.2 Cittaṁ, bhikkhave, abhāvitaṁ apātubhūtaṁ mahato anatthāya saṁvattatī”ti. <br>
  an1.25:1.3 Pañcamaṁ. <br>
  an1.26:1.0 26 <br>
  an1.26:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ bhāvitaṁ pātubhūtaṁ mahato atthāya saṁvattati yathayidaṁ, bhikkhave, cittaṁ. <br>
  an1.26:1.2 Cittaṁ, bhikkhave, bhāvitaṁ pātubhūtaṁ mahato atthāya saṁvattatī”ti. <br>
  an1.26:1.3 Chaṭṭhaṁ. <br>
  an1.27:1.0 27 <br>
  an1.27:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ abhāvitaṁ abahulīkataṁ mahato anatthāya saṁvattati yathayidaṁ, bhikkhave, cittaṁ. <br>
  an1.27:1.2 Cittaṁ, bhikkhave, abhāvitaṁ abahulīkataṁ mahato anatthāya saṁvattatī”ti. <br>
  an1.27:1.3 Sattamaṁ. <br>
  an1.28:1.0 28 <br>
  an1.28:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ bhāvitaṁ bahulīkataṁ mahato atthāya saṁvattati yathayidaṁ, bhikkhave, cittaṁ. <br>
  an1.28:1.2 Cittaṁ, bhikkhave, bhāvitaṁ bahulīkataṁ mahato atthāya saṁvattatī”ti. <br>
  an1.28:1.3 Aṭṭhamaṁ. <br>
  an1.29:1.0 29 <br>
  an1.29:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ abhāvitaṁ abahulīkataṁ dukkhādhivahaṁ hoti yathayidaṁ, bhikkhave, cittaṁ. <br>
  an1.29:1.2 Cittaṁ, bhikkhave, abhāvitaṁ abahulīkataṁ dukkhādhivahaṁ hotī”ti. <br>
  an1.29:1.3 Navamaṁ. <br>
  an1.30:1.0 30 <br>
  an1.30:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ bhāvitaṁ bahulīkataṁ sukhādhivahaṁ hoti yathayidaṁ, bhikkhave, cittaṁ. <br>
  an1.30:1.2 Cittaṁ, bhikkhave, bhāvitaṁ bahulīkataṁ sukhādhivahaṁ hotī”ti. <br>
  an1.30:1.3 Dasamaṁ. <br>
  an1.30:1.4 Akammaniyavaggo tatiyo. "<br>
  an1.31:0.1 Aṅguttara Nikāya 1 <br>
  an1.31:0.2 4. Adantavagga <br>
  an1.31:0.3 31–40 <br>
  an1.31:1.0 31 <br>
  an1.31:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ adantaṁ mahato anatthāya saṁvattati yathayidaṁ, bhikkhave, cittaṁ. <br>
  an1.31:1.2 Cittaṁ, bhikkhave, adantaṁ mahato anatthāya saṁvattatī”ti. <br>
  an1.31:1.3 Paṭhamaṁ. <br>
  an1.32:1.0 32 <br>
  an1.32:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ dantaṁ mahato atthāya saṁvattati yathayidaṁ, bhikkhave, cittaṁ. <br>
  an1.32:1.2 Cittaṁ, bhikkhave, dantaṁ mahato atthāya saṁvattatī”ti. <br>
  an1.32:1.3 Dutiyaṁ. <br>
  an1.33:1.0 33 <br>
  an1.33:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ aguttaṁ mahato anatthāya saṁvattati yathayidaṁ, bhikkhave, cittaṁ. <br>
  an1.33:1.2 Cittaṁ, bhikkhave, aguttaṁ mahato anatthāya saṁvattatī”ti. <br>
  an1.33:1.3 Tatiyaṁ. <br>
  an1.34:1.0 34 <br>
  an1.34:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ guttaṁ mahato atthāya saṁvattati yathayidaṁ, bhikkhave, cittaṁ. <br>
  an1.34:1.2 Cittaṁ, bhikkhave, guttaṁ mahato atthāya saṁvattatī”ti. <br>
  an1.34:1.3 Catutthaṁ. <br>
  an1.35:1.0 35 <br>
  an1.35:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ arakkhitaṁ mahato anatthāya saṁvattati yathayidaṁ, bhikkhave, cittaṁ. <br>
  an1.35:1.2 Cittaṁ, bhikkhave, arakkhitaṁ mahato anatthāya saṁvattatī”ti. <br>
  an1.35:1.3 Pañcamaṁ. <br>
  an1.36:1.0 36 <br>
  an1.36:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ rakkhitaṁ mahato atthāya saṁvattati yathayidaṁ, bhikkhave, cittaṁ. <br>
  an1.36:1.2 Cittaṁ, bhikkhave, rakkhitaṁ mahato atthāya saṁvattatī”ti. <br>
  an1.36:1.3 Chaṭṭhaṁ. <br>
  an1.37:1.0 37 <br>
  an1.37:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ asaṁvutaṁ mahato anatthāya saṁvattati yathayidaṁ, bhikkhave, cittaṁ. <br>
  an1.37:1.2 Cittaṁ, bhikkhave, asaṁvutaṁ mahato anatthāya saṁvattatī”ti. <br>
  an1.37:1.3 Sattamaṁ. <br>
  an1.38:1.0 38 <br>
  an1.38:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ saṁvutaṁ mahato atthāya saṁvattati yathayidaṁ, bhikkhave, cittaṁ. <br>
  an1.38:1.2 Cittaṁ, bhikkhave, saṁvutaṁ mahato atthāya saṁvattatī”ti. <br>
  an1.38:1.3 Aṭṭhamaṁ. <br>
  an1.39:1.0 39 <br>
  an1.39:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ adantaṁ aguttaṁ arakkhitaṁ asaṁvutaṁ mahato anatthāya saṁvattati yathayidaṁ, bhikkhave, cittaṁ. <br>
  an1.39:1.2 Cittaṁ, bhikkhave, adantaṁ aguttaṁ arakkhitaṁ asaṁvutaṁ mahato anatthāya saṁvattatī”ti. <br>
  an1.39:1.3 Navamaṁ. <br>
  an1.40:1.0 40 <br>
  an1.40:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ dantaṁ guttaṁ rakkhitaṁ saṁvutaṁ mahato atthāya saṁvattati yathayidaṁ, bhikkhave, cittaṁ. <br>
  an1.40:1.2 Cittaṁ, bhikkhave, dantaṁ guttaṁ rakkhitaṁ saṁvutaṁ mahato atthāya saṁvattatī”ti. <br>
  an1.40:1.3 Dasamaṁ. <br>
  an1.40:1.4 Adantavaggo catuttho. "<br>
  an1.41:0.1 Aṅguttara Nikāya 1 <br>
  an1.41:0.2 5. Paṇihitaacchavagga <br>
  an1.41:0.3 41–50 <br>
  an1.41:1.0 41 <br>
  an1.41:1.1 “Seyyathāpi, bhikkhave, sālisūkaṁ vā yavasūkaṁ vā micchāpaṇihitaṁ hatthena vā pādena vā akkantaṁ hatthaṁ vā pādaṁ vā bhecchati lohitaṁ vā uppādessatīti netaṁ ṭhānaṁ vijjati. <br>
  an1.41:1.2 Taṁ kissa hetu? <br>
  an1.41:1.3 Micchāpaṇihitattā, bhikkhave, sūkassa. <br>
  an1.41:1.4 Evamevaṁ kho, bhikkhave, so vata bhikkhu micchāpaṇihitena cittena avijjaṁ bhecchati, vijjaṁ uppādessati, nibbānaṁ sacchikarissatīti netaṁ ṭhānaṁ vijjati. <br>
  an1.41:1.5 Taṁ kissa hetu? <br>
  an1.41:1.6 Micchāpaṇihitattā, bhikkhave, cittassā”ti. <br>
  an1.41:1.7 Paṭhamaṁ. <br>
  an1.42:1.0 42 <br>
  an1.42:1.1 “Seyyathāpi, bhikkhave, sālisūkaṁ vā yavasūkaṁ vā sammāpaṇihitaṁ hatthena vā pādena vā akkantaṁ hatthaṁ vā pādaṁ vā bhecchati lohitaṁ vā uppādessatīti ṭhānametaṁ vijjati. <br>
  an1.42:1.2 Taṁ kissa hetu? <br>
  an1.42:1.3 Sammāpaṇihitattā, bhikkhave, sūkassa. <br>
  an1.42:1.4 Evamevaṁ kho, bhikkhave, so vata bhikkhu sammāpaṇihitena cittena avijjaṁ bhecchati, vijjaṁ uppādessati, nibbānaṁ sacchikarissatīti ṭhānametaṁ vijjati. <br>
  an1.42:1.5 Taṁ kissa hetu? <br>
  an1.42:1.6 Sammāpaṇihitattā, bhikkhave, cittassā”ti. <br>
  an1.42:1.7 Dutiyaṁ. <br>
  an1.43:1.0 43 <br>
  an1.43:1.1 “Idhāhaṁ, bhikkhave, ekaccaṁ puggalaṁ paduṭṭhacittaṁ evaṁ cetasā ceto paricca pajānāmi: <br>
  an1.43:1.2 ‘imamhi ce ayaṁ samaye puggalo kālaṁ kareyya, yathābhataṁ nikkhitto evaṁ niraye’. <br>
  an1.43:1.3 Taṁ kissa hetu? <br>
  an1.43:1.4 Cittaṁ hissa, bhikkhave, paduṭṭhaṁ. <br>
  an1.43:1.5 Cetopadosahetu pana, bhikkhave, evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti. <br>
  an1.43:1.6 Tatiyaṁ. <br>
  an1.44:1.0 44 <br>
  an1.44:1.1 “Idhāhaṁ, bhikkhave, ekaccaṁ puggalaṁ pasannacittaṁ evaṁ cetasā ceto paricca pajānāmi: <br>
  an1.44:1.2 ‘imamhi ce ayaṁ samaye puggalo kālaṁ kareyya, yathābhataṁ nikkhitto evaṁ sagge’. <br>
  an1.44:1.3 Taṁ kissa hetu? <br>
  an1.44:1.4 Cittaṁ hissa, bhikkhave, pasannaṁ. <br>
  an1.44:1.5 Cetopasādahetu pana, bhikkhave, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti. <br>
  an1.44:1.6 Catutthaṁ. <br>
  an1.45:1.0 45 <br>
  an1.45:1.1 “Seyyathāpi, bhikkhave, udakarahado āvilo luḷito kalalībhūto tattha cakkhumā puriso tīre ṭhito na passeyya sippisambukampi sakkharakaṭhalampi macchagumbampi carantampi tiṭṭhantampi. <br>
  an1.45:1.2 Taṁ kissa hetu? <br>
  an1.45:1.3 Āvilattā, bhikkhave, udakassa. <br>
  an1.45:1.4 Evamevaṁ kho, bhikkhave, so vata bhikkhu āvilena cittena attatthaṁ vā ñassati paratthaṁ vā ñassati ubhayatthaṁ vā ñassati uttariṁ vā manussadhammā alamariyañāṇadassanavisesaṁ sacchikarissatīti netaṁ ṭhānaṁ vijjati. <br>
  an1.45:1.5 Taṁ kissa hetu? <br>
  an1.45:1.6 Āvilattā, bhikkhave, cittassā”ti. <br>
  an1.45:1.7 Pañcamaṁ. <br>
  an1.46:1.0 46 <br>
  an1.46:1.1 “Seyyathāpi, bhikkhave, udakarahado accho vippasanno anāvilo tattha cakkhumā puriso tīre ṭhito passeyya sippisambukampi sakkharakaṭhalampi macchagumbampi carantampi tiṭṭhantampi. <br>
  an1.46:1.2 Taṁ kissa hetu? <br>
  an1.46:1.3 Anāvilattā, bhikkhave, udakassa. <br>
  an1.46:1.4 Evamevaṁ kho, bhikkhave, so vata bhikkhu anāvilena cittena attatthaṁ vā ñassati paratthaṁ vā ñassati ubhayatthaṁ vā ñassati uttariṁ vā manussadhammā alamariyañāṇadassanavisesaṁ sacchikarissatīti ṭhānametaṁ vijjati. <br>
  an1.46:1.5 Taṁ kissa hetu? <br>
  an1.46:1.6 Anāvilattā, bhikkhave, cittassā”ti. <br>
  an1.46:1.7 Chaṭṭhaṁ. <br>
  an1.47:1.0 47 <br>
  an1.47:1.1 “Seyyathāpi, bhikkhave, yāni kānici rukkhajātānaṁ phandano tesaṁ aggamakkhāyati yadidaṁ mudutāya ceva kammaññatāya ca. <br>
  an1.47:1.2 Evamevaṁ kho ahaṁ, bhikkhave, nāññaṁ ekadhammampi samanupassāmi yaṁ evaṁ bhāvitaṁ bahulīkataṁ mudu ca hoti kammaññañca yathayidaṁ cittaṁ. <br>
  an1.47:1.3 Cittaṁ, bhikkhave, bhāvitaṁ bahulīkataṁ mudu ca hoti kammaññañca hotī”ti. <br>
  an1.47:1.4 Sattamaṁ. <br>
  an1.48:1.0 48 <br>
  an1.48:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ lahuparivattaṁ yathayidaṁ cittaṁ. <br>
  an1.48:1.2 Yāvañcidaṁ, bhikkhave, upamāpi na sukarā yāva lahuparivattaṁ cittan”ti. <br>
  an1.48:1.3 Aṭṭhamaṁ. <br>
  an1.49:1.0 49 <br>
  an1.49:1.1 “Pabhassaramidaṁ, bhikkhave, cittaṁ. <br>
  an1.49:1.2 Tañca kho āgantukehi upakkilesehi upakkiliṭṭhan”ti. <br>
  an1.49:1.3 Navamaṁ. <br>
  an1.50:1.0 50 <br>
  an1.50:1.1 “Pabhassaramidaṁ, bhikkhave, cittaṁ. <br>
  an1.50:1.2 Tañca kho āgantukehi upakkilesehi vippamuttan”ti. <br>
  an1.50:1.3 Dasamaṁ. <br>
  an1.50:1.4 Paṇihitaacchavaggo pañcamo. "<br>
  an1.51:0.1 Aṅguttara Nikāya 1 <br>
  an1.51:0.2 6. Accharāsaṅghātavagga <br>
  an1.51:0.3 51–60 <br>
  an1.51:1.0 51 <br>
  an1.51:1.1 “Pabhassaramidaṁ, bhikkhave, cittaṁ. <br>
  an1.51:1.2 Tañca kho āgantukehi upakkilesehi upakkiliṭṭhaṁ. <br>
  an1.51:1.3 Taṁ assutavā puthujjano yathābhūtaṁ nappajānāti. <br>
  an1.51:1.4 Tasmā ‘assutavato puthujjanassa cittabhāvanā natthī’ti vadāmī”ti. <br>
  an1.51:1.5 Paṭhamaṁ. <br>
  an1.52:1.0 52 <br>
  an1.52:1.1 “Pabhassaramidaṁ, bhikkhave, cittaṁ. <br>
  an1.52:1.2 Tañca kho āgantukehi upakkilesehi vippamuttaṁ. <br>
  an1.52:1.3 Taṁ sutavā ariyasāvako yathābhūtaṁ pajānāti. <br>
  an1.52:1.4 Tasmā ‘sutavato ariyasāvakassa cittabhāvanā atthī’ti vadāmī”ti. <br>
  an1.52:1.5 Dutiyaṁ. <br>
  an1.53:1.0 53 <br>
  an1.53:1.1 “Accharāsaṅghātamattampi ce, bhikkhave, bhikkhu mettācittaṁ āsevati; <br>
  an1.53:1.2 ayaṁ vuccati, bhikkhave: <br>
  an1.53:1.3 ‘bhikkhu arittajjhāno viharati satthusāsanakaro ovādapatikaro, amoghaṁ raṭṭhapiṇḍaṁ bhuñjati’. <br>
  an1.53:1.4 Ko pana vādo ye naṁ bahulīkarontī”ti. <br>
  an1.53:1.5 Tatiyaṁ. <br>
  an1.54:1.0 54 <br>
  an1.54:1.1 “Accharāsaṅghātamattampi ce, bhikkhave, bhikkhu mettācittaṁ bhāveti; <br>
  an1.54:1.2 ayaṁ vuccati, bhikkhave: <br>
  an1.54:1.3 ‘bhikkhu arittajjhāno viharati satthusāsanakaro ovādapatikaro, amoghaṁ raṭṭhapiṇḍaṁ bhuñjati’. <br>
  an1.54:1.4 Ko pana vādo ye naṁ bahulīkarontī”ti. <br>
  an1.54:1.5 Catutthaṁ. <br>
  an1.55:1.0 55 <br>
  an1.55:1.1 “Accharāsaṅghātamattampi ce, bhikkhave, bhikkhu mettācittaṁ manasi karoti; <br>
  an1.55:1.2 ayaṁ vuccati, bhikkhave: <br>
  an1.55:1.3 ‘bhikkhu arittajjhāno viharati satthusāsanakaro ovādapatikaro amoghaṁ raṭṭhapiṇḍaṁ bhuñjati’. <br>
  an1.55:1.4 Ko pana vādo ye naṁ bahulīkarontī”ti. <br>
  an1.55:1.5 Pañcamaṁ. <br>
  an1.56:1.0 56 <br>
  an1.56:1.1 “Ye keci, bhikkhave, dhammā akusalā akusalabhāgiyā akusalapakkhikā, sabbe te manopubbaṅgamā. <br>
  an1.56:1.2 Mano tesaṁ dhammānaṁ paṭhamaṁ uppajjati, anvadeva akusalā dhammā”ti. <br>
  an1.56:1.3 Chaṭṭhaṁ. <br>
  an1.57:1.0 57 <br>
  an1.57:1.1 “Ye keci, bhikkhave, dhammā kusalā kusalabhāgiyā kusalapakkhikā, sabbe te manopubbaṅgamā. <br>
  an1.57:1.2 Mano tesaṁ dhammānaṁ paṭhamaṁ uppajjati, anvadeva kusalā dhammā”ti. <br>
  an1.57:1.3 Sattamaṁ. <br>
  an1.58:1.0 58 <br>
  an1.58:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā kusalā dhammā parihāyanti yathayidaṁ, bhikkhave, pamādo. <br>
  an1.58:1.2 Pamattassa, bhikkhave, anuppannā ceva akusalā dhammā uppajjanti uppannā ca kusalā dhammā parihāyantī”ti. <br>
  an1.58:1.3 Aṭṭhamaṁ. <br>
  an1.59:1.0 59 <br>
  an1.59:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā akusalā dhammā parihāyanti yathayidaṁ, bhikkhave, appamādo. <br>
  an1.59:1.2 Appamattassa, bhikkhave, anuppannā ceva kusalā dhammā uppajjanti uppannā ca akusalā dhammā parihāyantī”ti. <br>
  an1.59:1.3 Navamaṁ. <br>
  an1.60:1.0 60 <br>
  an1.60:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā kusalā dhammā parihāyanti yathayidaṁ, bhikkhave, kosajjaṁ. <br>
  an1.60:1.2 Kusītassa, bhikkhave, anuppannā ceva akusalā dhammā uppajjanti uppannā ca kusalā dhammā parihāyantī”ti. <br>
  an1.60:1.3 Dasamaṁ. <br>
  an1.60:1.4 Accharāsaṅghātavaggo chaṭṭho. "<br>
  an1.61:0.1 Aṅguttara Nikāya 1 <br>
  an1.61:0.2 7. Vīriyārambhādivagga <br>
  an1.61:0.3 61–70 <br>
  an1.61:1.0 61 <br>
  an1.61:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā akusalā dhammā parihāyanti yathayidaṁ, bhikkhave, vīriyārambho. <br>
  an1.61:1.2 Āraddhavīriyassa, bhikkhave, anuppannā ceva kusalā dhammā uppajjanti uppannā ca akusalā dhammā parihāyantī”ti. <br>
  an1.61:1.3 Paṭhamaṁ. <br>
  an1.62:1.0 62 <br>
  an1.62:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā kusalā dhammā parihāyanti yathayidaṁ, bhikkhave, mahicchatā. <br>
  an1.62:1.2 Mahicchassa, bhikkhave, anuppannā ceva akusalā dhammā uppajjanti uppannā ca kusalā dhammā parihāyantī”ti. <br>
  an1.62:1.3 Dutiyaṁ. <br>
  an1.63:1.0 63 <br>
  an1.63:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā akusalā dhammā parihāyanti yathayidaṁ, bhikkhave, appicchatā. <br>
  an1.63:1.2 Appicchassa, bhikkhave, anuppannā ceva kusalā dhammā uppajjanti uppannā ca akusalā dhammā parihāyantī”ti. <br>
  an1.63:1.3 Tatiyaṁ. <br>
  an1.64:1.0 64 <br>
  an1.64:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā kusalā dhammā parihāyanti yathayidaṁ, bhikkhave, asantuṭṭhitā. <br>
  an1.64:1.2 Asantuṭṭhassa, bhikkhave, anuppannā ceva akusalā dhammā uppajjanti uppannā ca kusalā dhammā parihāyantī”ti. <br>
  an1.64:1.3 Catutthaṁ. <br>
  an1.65:1.0 65 <br>
  an1.65:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā akusalā dhammā parihāyanti yathayidaṁ, bhikkhave, santuṭṭhitā. <br>
  an1.65:1.2 Santuṭṭhassa, bhikkhave, anuppannā ceva kusalā dhammā uppajjanti uppannā ca akusalā dhammā parihāyantī”ti. <br>
  an1.65:1.3 Pañcamaṁ. <br>
  an1.66:1.0 66 <br>
  an1.66:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā kusalā dhammā parihāyanti yathayidaṁ, bhikkhave, ayonisomanasikāro. <br>
  an1.66:1.2 Ayoniso, bhikkhave, manasi karoto anuppannā ceva akusalā dhammā uppajjanti uppannā ca kusalā dhammā parihāyantī”ti. <br>
  an1.66:1.3 Chaṭṭhaṁ. <br>
  an1.67:1.0 67 <br>
  an1.67:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā akusalā dhammā parihāyanti yathayidaṁ, bhikkhave, yonisomanasikāro. <br>
  an1.67:1.2 Yoniso, bhikkhave, manasi karoto anuppannā ceva kusalā dhammā uppajjanti uppannā ca akusalā dhammā parihāyantī”ti. <br>
  an1.67:1.3 Sattamaṁ. <br>
  an1.68:1.0 68 <br>
  an1.68:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā kusalā dhammā parihāyanti yathayidaṁ, bhikkhave, asampajaññaṁ. <br>
  an1.68:1.2 Asampajānassa, bhikkhave, anuppannā ceva akusalā dhammā uppajjanti uppannā ca kusalā dhammā parihāyantī”ti. <br>
  an1.68:1.3 Aṭṭhamaṁ. <br>
  an1.69:1.0 69 <br>
  an1.69:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā akusalā dhammā parihāyanti yathayidaṁ, bhikkhave, sampajaññaṁ. <br>
  an1.69:1.2 Sampajānassa, bhikkhave, anuppannā ceva kusalā dhammā uppajjanti uppannā ca akusalā dhammā parihāyantī”ti. <br>
  an1.69:1.3 Navamaṁ. <br>
  an1.70:1.0 70 <br>
  an1.70:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā kusalā dhammā parihāyanti yathayidaṁ, bhikkhave, pāpamittatā. <br>
  an1.70:1.2 Pāpamittassa, bhikkhave, anuppannā ceva akusalā dhammā uppajjanti uppannā ca kusalā dhammā parihāyantī”ti. <br>
  an1.70:1.3 Dasamaṁ. <br>
  an1.70:1.4 Vīriyārambhādivaggo sattamo. "<br>
  an1.71:0.1 Aṅguttara Nikāya 1 <br>
  an1.71:0.2 8. Kalyāṇamittādivagga <br>
  an1.71:0.3 71–81 <br>
  an1.71:1.0 71 <br>
  an1.71:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā akusalā dhammā parihāyanti yathayidaṁ, bhikkhave, kalyāṇamittatā. <br>
  an1.71:1.2 Kalyāṇamittassa, bhikkhave, anuppannā ceva kusalā dhammā uppajjanti uppannā ca akusalā dhammā parihāyantī”ti. <br>
  an1.71:1.3 Paṭhamaṁ. <br>
  an1.72:1.0 72 <br>
  an1.72:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā kusalā dhammā parihāyanti yathayidaṁ, bhikkhave, anuyogo akusalānaṁ dhammānaṁ, ananuyogo kusalānaṁ dhammānaṁ. <br>
  an1.72:1.2 Anuyogā, bhikkhave, akusalānaṁ dhammānaṁ, ananuyogā kusalānaṁ dhammānaṁ anuppannā ceva akusalā dhammā uppajjanti uppannā ca kusalā dhammā parihāyantī”ti. <br>
  an1.72:1.3 Dutiyaṁ. <br>
  an1.73:1.0 73 <br>
  an1.73:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā akusalā dhammā parihāyanti yathayidaṁ, bhikkhave, anuyogo kusalānaṁ dhammānaṁ, ananuyogo akusalānaṁ dhammānaṁ. <br>
  an1.73:1.2 Anuyogā, bhikkhave, kusalānaṁ dhammānaṁ, ananuyogā akusalānaṁ dhammānaṁ anuppannā ceva kusalā dhammā uppajjanti uppannā ca akusalā dhammā parihāyantī”ti. <br>
  an1.73:1.3 Tatiyaṁ. <br>
  an1.74:1.0 74 <br>
  an1.74:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā bojjhaṅgā nuppajjanti uppannā vā bojjhaṅgā na bhāvanāpāripūriṁ gacchanti yathayidaṁ, bhikkhave, ayonisomanasikāro. <br>
  an1.74:1.2 Ayoniso, bhikkhave, manasi karoto anuppannā ceva bojjhaṅgā nuppajjanti uppannā ca bojjhaṅgā na bhāvanāpāripūriṁ gacchantī”ti. <br>
  an1.74:1.3 Catutthaṁ. <br>
  an1.75:1.0 75 <br>
  an1.75:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā bojjhaṅgā uppajjanti uppannā vā bojjhaṅgā bhāvanāpāripūriṁ gacchanti yathayidaṁ, bhikkhave, yonisomanasikāro. <br>
  an1.75:1.2 Yoniso, bhikkhave, manasi karoto anuppannā ceva bojjhaṅgā uppajjanti uppannā ca bojjhaṅgā bhāvanāpāripūriṁ gacchantī”ti. <br>
  an1.75:1.3 Pañcamaṁ. <br>
  an1.76:1.0 76 <br>
  an1.76:1.1 “Appamattikā esā, bhikkhave, parihāni yadidaṁ ñātiparihāni. <br>
  an1.76:1.2 Etaṁ patikiṭṭhaṁ, bhikkhave, parihānīnaṁ yadidaṁ paññāparihānī”ti. <br>
  an1.76:1.3 Chaṭṭhaṁ. <br>
  an1.77:1.0 77 <br>
  an1.77:1.1 “Appamattikā esā, bhikkhave, vuddhi yadidaṁ ñātivuddhi. <br>
  an1.77:1.2 Etadaggaṁ, bhikkhave, vuddhīnaṁ yadidaṁ paññāvuddhi. <br>
  an1.77:1.3 Tasmātiha, bhikkhave, evaṁ sikkhitabbaṁ: <br>
  an1.77:1.4 ‘paññāvuddhiyā vaddhissāmā’ti. <br>
  an1.77:1.5 Evañhi vo, bhikkhave, sikkhitabban”ti. <br>
  an1.77:1.6 Sattamaṁ. <br>
  an1.78:1.0 78 <br>
  an1.78:1.1 “Appamattikā esā, bhikkhave, parihāni yadidaṁ bhogaparihāni. <br>
  an1.78:1.2 Etaṁ patikiṭṭhaṁ, bhikkhave, parihānīnaṁ yadidaṁ paññāparihānī”ti. <br>
  an1.78:1.3 Aṭṭhamaṁ. <br>
  an1.79:1.0 79 <br>
  an1.79:1.1 “Appamattikā esā, bhikkhave, vuddhi yadidaṁ bhogavuddhi. <br>
  an1.79:1.2 Etadaggaṁ, bhikkhave, vuddhīnaṁ yadidaṁ paññāvuddhi. <br>
  an1.79:1.3 Tasmātiha, bhikkhave, evaṁ sikkhitabbaṁ: <br>
  an1.79:1.4 ‘paññāvuddhiyā vaddhissāmā’ti. <br>
  an1.79:1.5 Evañhi vo, bhikkhave, sikkhitabban”ti. <br>
  an1.79:1.6 Navamaṁ. <br>
  an1.80:1.0 80 <br>
  an1.80:1.1 “Appamattikā esā, bhikkhave, parihāni yadidaṁ yasoparihāni. <br>
  an1.80:1.2 Etaṁ patikiṭṭhaṁ, bhikkhave, parihānīnaṁ yadidaṁ paññāparihānī”ti. <br>
  an1.80:1.3 Dasamaṁ. <br>
  an1.81:1.0 81 <br>
  an1.81:1.1 “Appamattikā esā, bhikkhave, vuddhi yadidaṁ yasovuddhi. <br>
  an1.81:1.2 Etadaggaṁ, bhikkhave, vuddhīnaṁ yadidaṁ paññāvuddhi. <br>
  an1.81:1.3 Tasmātiha, bhikkhave, evaṁ sikkhitabbaṁ: <br>
  an1.81:1.4 ‘paññāvuddhiyā vaddhissāmā’ti. <br>
  an1.81:1.5 Evañhi vo, bhikkhave, sikkhitabban”ti. <br>
  an1.81:1.6 Ekādasamaṁ. <br>
  an1.81:1.7 Kalyāṇamittādivaggo aṭṭhamo. "<br>
  an1.82:0.1 Aṅguttara Nikāya 1 <br>
  an1.82:0.2 9. Pamādādivagga <br>
  an1.82:0.3 82–97 <br>
  an1.82:1.0 82 <br>
  an1.82:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato anatthāya saṁvattati yathayidaṁ, bhikkhave, pamādo. <br>
  an1.82:1.2 Pamādo, bhikkhave, mahato anatthāya saṁvattatī”ti. <br>
  an1.82:1.3 Paṭhamaṁ. <br>
  an1.83:1.0 83 <br>
  an1.83:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato atthāya saṁvattati yathayidaṁ, bhikkhave, appamādo. <br>
  an1.83:1.2 Appamādo, bhikkhave, mahato atthāya saṁvattatī”ti. <br>
  an1.83:1.3 Dutiyaṁ. <br>
  an1.84:1.0 84 <br>
  an1.84:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato anatthāya saṁvattati yathayidaṁ, bhikkhave, kosajjaṁ. <br>
  an1.84:1.2 Kosajjaṁ, bhikkhave, mahato anatthāya saṁvattatī”ti. <br>
  an1.84:1.3 Tatiyaṁ. <br>
  an1.85:1.0 85 <br>
  an1.85:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato atthāya saṁvattati yathayidaṁ, bhikkhave, vīriyārambho. <br>
  an1.85:1.2 Vīriyārambho, bhikkhave, mahato atthāya saṁvattatī”ti. <br>
  an1.85:1.3 Catutthaṁ. <br>
  an1.86:1.0 86 <br>
  an1.86:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato anatthāya saṁvattati yathayidaṁ, bhikkhave, mahicchatā. <br>
  an1.86:1.2 Mahicchatā, bhikkhave, mahato anatthāya saṁvattatī”ti. <br>
  an1.86:1.3 Pañcamaṁ. <br>
  an1.87:1.0 87 <br>
  an1.87:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato atthāya saṁvattati yathayidaṁ, bhikkhave, appicchatā. <br>
  an1.87:1.2 Appicchatā, bhikkhave, mahato atthāya saṁvattatī”ti. <br>
  an1.87:1.3 Chaṭṭhaṁ. <br>
  an1.88:1.0 88 <br>
  an1.88:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato anatthāya saṁvattati yathayidaṁ, bhikkhave, asantuṭṭhitā. <br>
  an1.88:1.2 Asantuṭṭhitā, bhikkhave, mahato anatthāya saṁvattatī”ti. <br>
  an1.88:1.3 Sattamaṁ. <br>
  an1.89:1.0 89 <br>
  an1.89:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato atthāya saṁvattati yathayidaṁ, bhikkhave, santuṭṭhitā. <br>
  an1.89:1.2 Santuṭṭhitā, bhikkhave, mahato atthāya saṁvattatī”ti. <br>
  an1.89:1.3 Aṭṭhamaṁ. <br>
  an1.90:1.0 90 <br>
  an1.90:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato anatthāya saṁvattati yathayidaṁ, bhikkhave, ayonisomanasikāro. <br>
  an1.90:1.2 Ayonisomanasikāro, bhikkhave, mahato anatthāya saṁvattatī”ti. <br>
  an1.90:1.3 Navamaṁ. <br>
  an1.91:1.0 91 <br>
  an1.91:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato atthāya saṁvattati yathayidaṁ, bhikkhave, yoniso manasikāro. <br>
  an1.91:1.2 Yonisomanasikāro, bhikkhave, mahato atthāya saṁvattatī”ti. <br>
  an1.91:1.3 Dasamaṁ. <br>
  an1.92:1.0 92 <br>
  an1.92:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato anatthāya saṁvattati yathayidaṁ, bhikkhave, asampajaññaṁ. <br>
  an1.92:1.2 Asampajaññaṁ, bhikkhave, mahato anatthāya saṁvattatī”ti. <br>
  an1.92:1.3 Ekādasamaṁ. <br>
  an1.93:1.0 93 <br>
  an1.93:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato atthāya saṁvattati yathayidaṁ, bhikkhave, sampajaññaṁ. <br>
  an1.93:1.2 Sampajaññaṁ, bhikkhave, mahato atthāya saṁvattatī”ti. <br>
  an1.93:1.3 Dvādasamaṁ. <br>
  an1.94:1.0 94 <br>
  an1.94:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato anatthāya saṁvattati yathayidaṁ, bhikkhave, pāpamittatā. <br>
  an1.94:1.2 Pāpamittatā, bhikkhave, mahato anatthāya saṁvattatī”ti. <br>
  an1.94:1.3 Terasamaṁ. <br>
  an1.95:1.0 95 <br>
  an1.95:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato atthāya saṁvattati yathayidaṁ, bhikkhave, kalyāṇamittatā. <br>
  an1.95:1.2 Kalyāṇamittatā, bhikkhave, mahato atthāya saṁvattatī”ti. <br>
  an1.95:1.3 Cuddasamaṁ. <br>
  an1.96:1.0 96 <br>
  an1.96:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato anatthāya saṁvattati yathayidaṁ, bhikkhave, anuyogo akusalānaṁ dhammānaṁ, ananuyogo kusalānaṁ dhammānaṁ. <br>
  an1.96:1.2 Anuyogo, bhikkhave, akusalānaṁ dhammānaṁ, ananuyogo kusalānaṁ dhammānaṁ mahato anatthāya saṁvattatī”ti. <br>
  an1.96:1.3 Pannarasamaṁ. <br>
  an1.97:1.0 97 <br>
  an1.97:1.1 “Nāhaṁ, bhikkhave, aññaṁ ekadhammampi samanupassāmi yo evaṁ mahato atthāya saṁvattati yathayidaṁ, bhikkhave, anuyogo kusalānaṁ dhammānaṁ, ananuyogo akusalānaṁ dhammānaṁ. <br>
  an1.97:1.2 Anuyogo, bhikkhave, kusalānaṁ dhammānaṁ, ananuyogo akusalānaṁ dhammānaṁ mahato atthāya saṁvattatī”ti. <br>
  an1.97:1.3 Soḷasamaṁ. <br>
  an1.97:1.4 Pamādādivaggo navamo. "<br>
  an1.98:0.1 Aṅguttara Nikāya 1 <br>
  an1.98:0.2 10. Dutiyapamādādivagga <br>
  an1.98:0.3 98–139 <br>
  an1.98:1.0 98 <br>
  an1.98:1.1 “Ajjhattikaṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato anatthāya saṁvattati yathayidaṁ, bhikkhave, pamādo. <br>
  an1.98:1.2 Pamādo, bhikkhave, mahato anatthāya saṁvattatī”ti. <br>
  an1.98:1.3 Paṭhamaṁ. <br>
  an1.99:1.0 99 <br>
  an1.99:1.1 “Ajjhattikaṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato atthāya saṁvattati yathayidaṁ, bhikkhave, appamādo. <br>
  an1.99:1.2 Appamādo, bhikkhave, mahato atthāya saṁvattatī”ti. <br>
  an1.99:1.3 Dutiyaṁ. <br>
  an1.100:1.0 100 <br>
  an1.100:1.1 “Ajjhattikaṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato anatthāya saṁvattati yathayidaṁ, bhikkhave, kosajjaṁ. <br>
  an1.100:1.2 Kosajjaṁ, bhikkhave, mahato anatthāya saṁvattatī”ti. <br>
  an1.100:1.3 Tatiyaṁ. <br>
  an1.101:1.0 101 <br>
  an1.101:1.1 “Ajjhattikaṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato atthāya saṁvattati yathayidaṁ, bhikkhave, vīriyārambho. <br>
  an1.101:1.2 Vīriyārambho, bhikkhave, mahato atthāya saṁvattatī”ti. <br>
  an1.101:1.3 Catutthaṁ. <br>
  an1.102-109:1.0 102–109 <br>
  an1.102-109:1.1 “Ajjhattikaṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato anatthāya saṁvattati yathayidaṁ, bhikkhave, mahicchatā …pe… appicchatā … asantuṭṭhitā … santuṭṭhitā … ayonisomanasikāro … yonisomanasikāro … asampajaññaṁ … sampajaññaṁ … dvādasamaṁ. <br>
  an1.110:1.0 110 <br>
  an1.110:1.1 “Bāhiraṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato anatthāya saṁvattati yathayidaṁ, bhikkhave, pāpamittatā. <br>
  an1.110:1.2 Pāpamittatā, bhikkhave, mahato anatthāya saṁvattatī”ti. <br>
  an1.110:1.3 Terasamaṁ. <br>
  an1.111:1.0 111 <br>
  an1.111:1.1 “Bāhiraṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato atthāya saṁvattati yathayidaṁ, bhikkhave, kalyāṇamittatā. <br>
  an1.111:1.2 Kalyāṇamittatā, bhikkhave, mahato atthāya saṁvattatī”ti. <br>
  an1.111:1.3 Cuddasamaṁ. <br>
  an1.112:1.0 112 <br>
  an1.112:1.1 “Ajjhattikaṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato anatthāya saṁvattati yathayidaṁ, bhikkhave, anuyogo akusalānaṁ dhammānaṁ, ananuyogo kusalānaṁ dhammānaṁ. <br>
  an1.112:1.2 Anuyogo, bhikkhave, akusalānaṁ dhammānaṁ, ananuyogo kusalānaṁ dhammānaṁ mahato anatthāya saṁvattatī”ti. <br>
  an1.112:1.3 Pannarasamaṁ. <br>
  an1.113:1.0 113 <br>
  an1.113:1.1 “Ajjhattikaṁ, bhikkhave, aṅganti karitvā nāññaṁ ekaṅgampi samanupassāmi yaṁ evaṁ mahato atthāya saṁvattati yathayidaṁ, bhikkhave, anuyogo kusalānaṁ dhammānaṁ, ananuyogo akusalānaṁ dhammānaṁ. <br>
  an1.113:1.2 Anuyogo, bhikkhave, kusalānaṁ dhammānaṁ, ananuyogo akusalānaṁ dhammānaṁ mahato atthāya saṁvattatī”ti. <br>
  an1.113:1.3 Soḷasamaṁ. <br>
  an1.114:1.0 114 <br>
  an1.114:1.1 “Nāhaṁ, bhikkhave, aññaṁ ekadhammampi samanupassāmi yo evaṁ saddhammassa sammosāya antaradhānāya saṁvattati yathayidaṁ, bhikkhave, pamādo. <br>
  an1.114:1.2 Pamādo, bhikkhave, saddhammassa sammosāya antaradhānāya saṁvattatī”ti. <br>
  an1.114:1.3 Sattarasamaṁ. <br>
  an1.115:1.0 115 <br>
  an1.115:1.1 “Nāhaṁ, bhikkhave, aññaṁ ekadhammampi samanupassāmi yo evaṁ saddhammassa ṭhitiyā asammosāya anantaradhānāya saṁvattati yathayidaṁ, bhikkhave, appamādo. <br>
  an1.115:1.2 Appamādo, bhikkhave, saddhammassa ṭhitiyā asammosāya anantaradhānāya saṁvattatī”ti. <br>
  an1.115:1.3 Aṭṭhārasamaṁ. <br>
  an1.116:1.0 116 <br>
  an1.116:1.1 “Nāhaṁ, bhikkhave, aññaṁ ekadhammampi samanupassāmi yo evaṁ saddhammassa sammosāya antaradhānāya saṁvattati yathayidaṁ, bhikkhave, kosajjaṁ. <br>
  an1.116:1.2 Kosajjaṁ, bhikkhave, saddhammassa sammosāya antaradhānāya saṁvattatī”ti. <br>
  an1.116:1.3 Ekūnavīsatimaṁ. <br>
  an1.117:1.0 117 <br>
  an1.117:1.1 “Nāhaṁ, bhikkhave, aññaṁ ekadhammampi samanupassāmi yo evaṁ saddhammassa ṭhitiyā asammosāya anantaradhānāya saṁvattati yathayidaṁ, bhikkhave, vīriyārambho. <br>
  an1.117:1.2 Vīriyārambho, bhikkhave, saddhammassa ṭhitiyā asammosāya anantaradhānāya saṁvattatī”ti. <br>
  an1.117:1.3 Vīsatimaṁ. <br>
  an1.118-128:1.0 118–128 <br>
  an1.118-128:1.1 “Nāhaṁ, bhikkhave, aññaṁ ekadhammampi samanupassāmi yo evaṁ saddhammassa sammosāya antaradhānāya saṁvattati yathayidaṁ, bhikkhave, mahicchatā …pe… appicchatā … asantuṭṭhitā … santuṭṭhitā … ayonisomanasikāro … yonisomanasikāro … asampajaññaṁ … sampajaññaṁ … pāpamittatā … kalyāṇamittatā … anuyogo akusalānaṁ dhammānaṁ, ananuyogo kusalānaṁ dhammānaṁ. <br>
  an1.118-128:1.2 Anuyogo, bhikkhave, akusalānaṁ dhammānaṁ, ananuyogo kusalānaṁ dhammānaṁ saddhammassa sammosāya antaradhānāya saṁvattatī”ti. <br>
  an1.118-128:1.3 Ekattiṁsatimaṁ. <br>
  an1.129:1.0 129 <br>
  an1.129:1.1 “Nāhaṁ, bhikkhave, aññaṁ ekadhammampi samanupassāmi yo evaṁ saddhammassa ṭhitiyā asammosāya anantaradhānāya saṁvattati yathayidaṁ, bhikkhave, anuyogo kusalānaṁ dhammānaṁ, ananuyogo akusalānaṁ dhammānaṁ. <br>
  an1.129:1.2 Anuyogo, bhikkhave, kusalānaṁ dhammānaṁ, ananuyogo akusalānaṁ dhammānaṁ saddhammassa ṭhitiyā asammosāya anantaradhānāya saṁvattatī”ti. <br>
  an1.129:1.3 Bāttiṁsatimaṁ. <br>
  an1.129:1.4 Catukkoṭikaṁ niṭṭhitaṁ. <br>
  an1.130:1.0 130 <br>
  an1.130:1.1 “Ye te, bhikkhave, bhikkhū adhammaṁ dhammoti dīpenti te, bhikkhave, bhikkhū bahujanaahitāya paṭipannā bahujanaasukhāya, bahuno janassa anatthāya ahitāya dukkhāya devamanussānaṁ. <br>
  an1.130:1.2 Bahuñca te, bhikkhave, bhikkhū apuññaṁ pasavanti, te cimaṁ saddhammaṁ antaradhāpentī”ti. <br>
  an1.130:1.3 Tettiṁsatimaṁ. <br>
  an1.131:1.0 131 <br>
  an1.131:1.1 “Ye te, bhikkhave, bhikkhū dhammaṁ adhammoti dīpenti te, bhikkhave, bhikkhū bahujanaahitāya paṭipannā bahujanaasukhāya, bahuno janassa anatthāya ahitāya dukkhāya devamanussānaṁ. <br>
  an1.131:1.2 Bahuñca te, bhikkhave, bhikkhū apuññaṁ pasavanti, te cimaṁ saddhammaṁ antaradhāpentī”ti. <br>
  an1.131:1.3 Catuttiṁsatimaṁ. <br>
  an1.132-139:1.0 132–139 <br>
  an1.132-139:1.1 “Ye te, bhikkhave, bhikkhū avinayaṁ vinayoti dīpenti …pe… vinayaṁ avinayoti dīpenti …pe… abhāsitaṁ alapitaṁ tathāgatena bhāsitaṁ lapitaṁ tathāgatenāti dīpenti …pe… bhāsitaṁ lapitaṁ tathāgatena abhāsitaṁ alapitaṁ tathāgatenāti dīpenti …pe… anāciṇṇaṁ tathāgatena āciṇṇaṁ tathāgatenāti dīpenti …pe… āciṇṇaṁ tathāgatena anāciṇṇaṁ tathāgatenāti dīpenti …pe… apaññattaṁ tathāgatena paññattaṁ tathāgatenāti dīpenti …pe… paññattaṁ tathāgatena apaññattaṁ tathāgatenāti dīpenti; <br>
  an1.132-139:1.2 te, bhikkhave, bhikkhū bahujanaahitāya paṭipannā bahujanaasukhāya, bahuno janassa anatthāya ahitāya dukkhāya devamanussānaṁ. <br>
  an1.132-139:1.3 Bahuñca te, bhikkhave, bhikkhū apuññaṁ pasavanti, te cimaṁ saddhammaṁ antaradhāpentī”ti. <br>
  an1.132-139:1.4 Dvācattālīsatimaṁ. <br>
  an1.132-139:1.5 Dutiyapamādādivaggo dasamo. "<br>
  an1.140:0.1 Aṅguttara Nikāya 1 <br>
  an1.140:0.2 11. Adhammavagga <br>
  an1.140:0.3 140–149 <br>
  an1.140:1.0 140 <br>
  an1.140:1.1 “Ye te, bhikkhave, bhikkhū adhammaṁ adhammoti dīpenti te, bhikkhave, bhikkhū bahujanahitāya paṭipannā bahujanasukhāya, bahuno janassa atthāya hitāya sukhāya devamanussānaṁ. <br>
  an1.140:1.2 Bahuñca te, bhikkhave, bhikkhū puññaṁ pasavanti, te cimaṁ saddhammaṁ ṭhapentī”ti. <br>
  an1.140:1.3 Paṭhamaṁ. <br>
  an1.141:1.0 141 <br>
  an1.141:1.1 “Ye te, bhikkhave, bhikkhū dhammaṁ dhammoti dīpenti te, bhikkhave, bhikkhū bahujanahitāya paṭipannā bahujanasukhāya, bahuno janassa atthāya hitāya sukhāya devamanussānaṁ. <br>
  an1.141:1.2 Bahuñca te, bhikkhave, bhikkhū puññaṁ pasavanti, te cimaṁ saddhammaṁ ṭhapentī”ti. <br>
  an1.141:1.3 Dutiyaṁ. <br>
  an1.142-149:1.0 142–149 <br>
  an1.142-149:1.1 “Ye te, bhikkhave, bhikkhū avinayaṁ avinayoti dīpenti …pe… vinayaṁ vinayoti dīpenti …pe… abhāsitaṁ alapitaṁ tathāgatena abhāsitaṁ alapitaṁ tathāgatenāti dīpenti …pe… bhāsitaṁ lapitaṁ tathāgatena bhāsitaṁ lapitaṁ tathāgatenāti dīpenti …pe… anāciṇṇaṁ tathāgatena anāciṇṇaṁ tathāgatenāti dīpenti …pe… āciṇṇaṁ tathāgatena āciṇṇaṁ tathāgatenāti dīpenti …pe… apaññattaṁ tathāgatena apaññattaṁ tathāgatenāti dīpenti …pe… paññattaṁ tathāgatena paññattaṁ tathāgatenāti dīpenti; <br>
  an1.142-149:1.2 te, bhikkhave, bhikkhū bahujanahitāya paṭipannā bahujanasukhāya, bahuno janassa atthāya hitāya sukhāya devamanussānaṁ. <br>
  an1.142-149:1.3 Bahuñca te, bhikkhave, bhikkhū puññaṁ pasavanti, te cimaṁ saddhammaṁ ṭhapentī”ti. <br>
  an1.142-149:1.4 Dasamaṁ. <br>
  an1.142-149:1.5 Adhammavaggo ekādasamo. "<br>
  an1.150:0.1 Aṅguttara Nikāya 1 <br>
  an1.150:0.2 12. Anāpattivagga <br>
  an1.150:0.3 150–169 <br>
  an1.150:1.0 150 <br>
  an1.150:1.1 “Ye te, bhikkhave, bhikkhū anāpattiṁ āpattīti dīpenti te, bhikkhave, bhikkhū bahujanaahitāya paṭipannā bahujanaasukhāya, bahuno janassa anatthāya ahitāya dukkhāya devamanussānaṁ. <br>
  an1.150:1.2 Bahuñca te, bhikkhave, bhikkhū apuññaṁ pasavanti, te cimaṁ saddhammaṁ antaradhāpentī”ti. <br>
  an1.150:1.3 Paṭhamaṁ. <br>
  an1.151:1.0 151 <br>
  an1.151:1.1 “Ye te, bhikkhave, bhikkhū āpattiṁ anāpattīti dīpenti te, bhikkhave, bhikkhū bahujanaahitāya paṭipannā bahujanaasukhāya, bahuno janassa anatthāya ahitāya dukkhāya devamanussānaṁ. <br>
  an1.151:1.2 Bahuñca te, bhikkhave, bhikkhū apuññaṁ pasavanti, te cimaṁ saddhammaṁ antaradhāpentī”ti. <br>
  an1.151:1.3 Dutiyaṁ. <br>
  an1.152-159:1.0 152–159 <br>
  an1.152-159:1.1 “Ye te, bhikkhave, bhikkhū lahukaṁ āpattiṁ garukā āpattīti dīpenti …pe… garukaṁ āpattiṁ lahukā āpattīti dīpenti …pe… duṭṭhullaṁ āpattiṁ aduṭṭhullā āpattīti dīpenti …pe… aduṭṭhullaṁ āpattiṁ duṭṭhullā āpattīti dīpenti …pe… sāvasesaṁ āpattiṁ anavasesā āpattīti dīpenti …pe… anavasesaṁ āpattiṁ sāvasesā āpattīti dīpenti …pe… sappaṭikammaṁ āpattiṁ appaṭikammā āpattīti dīpenti …pe… appaṭikammaṁ āpattiṁ sappaṭikammā āpattīti dīpenti te, bhikkhave, bhikkhū bahujanaahitāya paṭipannā bahujanaasukhāya, bahuno janassa anatthāya ahitāya dukkhāya devamanussānaṁ. <br>
  an1.152-159:1.2 Bahuñca te, bhikkhave, bhikkhū apuññaṁ pasavanti, te cimaṁ saddhammaṁ antaradhāpentī”ti. <br>
  an1.152-159:1.3 Dasamaṁ. <br>
  an1.160:1.0 160 <br>
  an1.160:1.1 “Ye te, bhikkhave, bhikkhū anāpattiṁ anāpattīti dīpenti te, bhikkhave, bhikkhū bahujanahitāya paṭipannā bahujanasukhāya, bahuno janassa atthāya hitāya sukhāya devamanussānaṁ. <br>
  an1.160:1.2 Bahuñca te, bhikkhave, bhikkhū puññaṁ pasavanti, te cimaṁ saddhammaṁ ṭhapentī”ti. <br>
  an1.160:1.3 Ekādasamaṁ. <br>
  an1.161:1.0 161 <br>
  an1.161:1.1 “Ye te, bhikkhave, bhikkhū āpattiṁ āpattīti dīpenti te, bhikkhave, bhikkhū bahujanahitāya paṭipannā bahujanasukhāya, bahuno janassa atthāya hitāya sukhāya devamanussānaṁ. <br>
  an1.161:1.2 Bahuñca te, bhikkhave, bhikkhū puññaṁ pasavanti, te cimaṁ saddhammaṁ ṭhapentī”ti. <br>
  an1.161:1.3 Dvādasamaṁ. <br>
  an1.162-169:1.0 162–169 <br>
  an1.162-169:1.1 “Ye te, bhikkhave, bhikkhū lahukaṁ āpattiṁ lahukā āpattīti dīpenti … garukaṁ āpattiṁ garukā āpattīti dīpenti … duṭṭhullaṁ āpattiṁ duṭṭhullā āpattīti dīpenti … aduṭṭhullaṁ āpattiṁ aduṭṭhullā āpattīti dīpenti … sāvasesaṁ āpattiṁ sāvasesā āpattīti dīpenti … anavasesaṁ āpattiṁ anavasesā āpattīti dīpenti … sappaṭikammaṁ āpattiṁ sappaṭikammā āpattīti dīpenti … appaṭikammaṁ āpattiṁ appaṭikammā āpattīti dīpenti; <br>
  an1.162-169:1.2 te, bhikkhave, bhikkhū bahujanahitāya paṭipannā bahujanasukhāya, bahuno janassa atthāya hitāya sukhāya devamanussānaṁ. <br>
  an1.162-169:1.3 Bahuñca te, bhikkhave, bhikkhū puññaṁ pasavanti, te cimaṁ saddhammaṁ ṭhapentī”ti. <br>
  an1.162-169:1.4 Vīsatimaṁ. <br>
  an1.162-169:1.5 Anāpattivaggo dvādasamo. "<br>
  an1.170:0.1 Aṅguttara Nikāya 1 <br>
  an1.170:0.2 13. Ekapuggalavagga <br>
  an1.170:0.3 170–187 <br>
  an1.170:1.0 170 <br>
  an1.170:1.1 “Ekapuggalo, bhikkhave, loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānaṁ. <br>
  an1.170:1.2 Katamo ekapuggalo? <br>
  an1.170:1.3 Tathāgato arahaṁ sammāsambuddho. <br>
  an1.170:1.4 Ayaṁ kho, bhikkhave, ekapuggalo loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānan”ti. <br>
  an1.171:1.0 171 <br>
  an1.171:1.1 “Ekapuggalassa, bhikkhave, pātubhāvo dullabho lokasmiṁ. <br>
  an1.171:1.2 Katamassa ekapuggalassa? <br>
  an1.171:1.3 Tathāgatassa arahato sammāsambuddhassa. <br>
  an1.171:1.4 Imassa kho, bhikkhave, ekapuggalassa pātubhāvo dullabho lokasmin”ti. <br>
  an1.172:1.0 172 <br>
  an1.172:1.1 “Ekapuggalo, bhikkhave, loke uppajjamāno uppajjati acchariyamanusso. <br>
  an1.172:1.2 Katamo ekapuggalo? <br>
  an1.172:1.3 Tathāgato arahaṁ sammāsambuddho. <br>
  an1.172:1.4 Ayaṁ kho, bhikkhave, ekapuggalo loke uppajjamāno uppajjati acchariyamanusso”ti. <br>
  an1.173:1.0 173 <br>
  an1.173:1.1 “Ekapuggalassa, bhikkhave, kālakiriyā bahuno janassa anutappā hoti. <br>
  an1.173:1.2 Katamassa ekapuggalassa? <br>
  an1.173:1.3 Tathāgatassa arahato sammāsambuddhassa. <br>
  an1.173:1.4 Imassa kho, bhikkhave, ekapuggalassa kālakiriyā bahuno janassa anutappā hotī”ti. <br>
  an1.174:1.0 174 <br>
  an1.174:1.1 “Ekapuggalo, bhikkhave, loke uppajjamāno uppajjati adutiyo asahāyo appaṭimo appaṭisamo appaṭibhāgo appaṭipuggalo asamo asamasamo dvipadānaṁ aggo. <br>
  an1.174:1.2 Katamo ekapuggalo? <br>
  an1.174:1.3 Tathāgato arahaṁ sammāsambuddho. <br>
  an1.174:1.4 Ayaṁ kho, bhikkhave, ekapuggalo loke uppajjamāno uppajjati adutiyo asahāyo appaṭimo appaṭisamo appaṭibhāgo appaṭipuggalo asamo asamasamo dvipadānaṁ aggo”ti. <br>
  an1.175-186:1.0 175–186 <br>
  an1.175-186:1.1 “Ekapuggalassa, bhikkhave, pātubhāvā mahato cakkhussa pātubhāvo hoti, mahato ālokassa pātubhāvo hoti, mahato obhāsassa pātubhāvo hoti, channaṁ anuttariyānaṁ pātubhāvo hoti, catunnaṁ paṭisambhidānaṁ sacchikiriyā hoti, anekadhātupaṭivedho hoti, nānādhātupaṭivedho hoti, vijjāvimuttiphalasacchikiriyā hoti, sotāpattiphalasacchikiriyā hoti, sakadāgāmiphalasacchikiriyā hoti, anāgāmiphalasacchikiriyā hoti, arahattaphalasacchikiriyā hoti. <br>
  an1.175-186:1.2 Katamassa ekapuggalassa? <br>
  an1.175-186:1.3 Tathāgatassa arahato sammāsambuddhassa. <br>
  an1.175-186:1.4 Imassa kho, bhikkhave, ekapuggalassa pātubhāvā mahato cakkhussa pātubhāvo hoti, mahato ālokassa pātubhāvo hoti, mahato obhāsassa pātubhāvo hoti, channaṁ anuttariyānaṁ pātubhāvo hoti, catunnaṁ paṭisambhidānaṁ sacchikiriyā hoti, anekadhātupaṭivedho hoti, nānādhātupaṭivedho hoti, vijjāvimuttiphalasacchikiriyā hoti, sotāpattiphalasacchikiriyā hoti, sakadāgāmiphalasacchikiriyā hoti, anāgāmiphalasacchikiriyā hoti, arahattaphalasacchikiriyā hotī”ti. <br>
  an1.187:1.0 187 <br>
  an1.187:1.1 “Nāhaṁ, bhikkhave, aññaṁ ekapuggalampi samanupassāmi yo evaṁ tathāgatena anuttaraṁ dhammacakkaṁ pavattitaṁ sammadeva anuppavatteti yathayidaṁ, bhikkhave, sāriputto. <br>
  an1.187:1.2 Sāriputto, bhikkhave, tathāgatena anuttaraṁ dhammacakkaṁ pavattitaṁ sammadeva anuppavattetī”ti. <br>
  an1.187:1.3 Ekapuggalavaggo terasamo. "<br>
  an1.188:0.1 Aṅguttara Nikāya 1 <br>
  an1.188:0.2 14. Paṭhamavagga <br>
  an1.188:0.3 188–197 <br>
  an1.188:1.1 “Etadaggaṁ, bhikkhave, mama sāvakānaṁ bhikkhūnaṁ rattaññūnaṁ yadidaṁ aññāsikoṇḍañño. <br>
  an1.189:1.1 … Mahāpaññānaṁ yadidaṁ sāriputto. <br>
  an1.190:1.1 … Iddhimantānaṁ yadidaṁ mahāmoggallāno. <br>
  an1.191:1.1 … Dhutavādānaṁ yadidaṁ mahākassapo. <br>
  an1.192:1.1 … Dibbacakkhukānaṁ yadidaṁ anuruddho. <br>
  an1.193:1.1 … Uccākulikānaṁ yadidaṁ bhaddiyo kāḷigodhāya putto. <br>
  an1.194:1.1 … Mañjussarānaṁ yadidaṁ lakuṇḍaka bhaddiyo. <br>
  an1.195:1.1 … Sīhanādikānaṁ yadidaṁ piṇḍolabhāradvājo. <br>
  an1.196:1.1 … Dhammakathikānaṁ yadidaṁ puṇṇo mantāṇiputto. <br>
  an1.197:1.1 … saṅkhittena bhāsitassa vitthārena atthaṁ vibhajantānaṁ yadidaṁ mahākaccāno”ti. <br>
  an1.197:1.2 Vaggo paṭhamo. "<br>
  an1.198:0.1 Aṅguttara Nikāya 1 <br>
  an1.198:0.2 15. Dutiyavagga <br>
  an1.198:0.3 198–208 <br>
  an1.198:1.1 “Etadaggaṁ, bhikkhave, mama sāvakānaṁ bhikkhūnaṁ manomayaṁ kāyaṁ abhinimminantānaṁ yadidaṁ cūḷapanthako. <br>
  an1.199:1.1 … Cetovivaṭṭakusalānaṁ yadidaṁ cūḷapanthako. <br>
  an1.200:1.1 … Saññāvivaṭṭakusalānaṁ yadidaṁ mahāpanthako. <br>
  an1.201:1.1 … Araṇavihārīnaṁ yadidaṁ subhūti. <br>
  an1.202:1.1 … Dakkhiṇeyyānaṁ yadidaṁ subhūti. <br>
  an1.203:1.1 … Āraññakānaṁ yadidaṁ revato khadiravaniyo. <br>
  an1.204:1.1 … Jhāyīnaṁ yadidaṁ kaṅkhārevato. <br>
  an1.205:1.1 … Āraddhavīriyānaṁ yadidaṁ soṇo koḷiviso. <br>
  an1.206:1.1 … Kalyāṇavākkaraṇānaṁ yadidaṁ soṇo kuṭikaṇṇo. <br>
  an1.207:1.1 … Lābhīnaṁ yadidaṁ sīvali. <br>
  an1.208:1.1 … Saddhādhimuttānaṁ yadidaṁ vakkalī”ti. <br>
  an1.208:1.2 Vaggo dutiyo. "<br>
  an1.209:0.1 Aṅguttara Nikāya 1 <br>
  an1.209:0.2 16. Tatiyavagga <br>
  an1.209:0.3 209–218 <br>
  an1.209:1.1 “Etadaggaṁ, bhikkhave, mama sāvakānaṁ bhikkhūnaṁ sikkhākāmānaṁ yadidaṁ rāhulo. <br>
  an1.210:1.1 … Saddhāpabbajitānaṁ yadidaṁ raṭṭhapālo. <br>
  an1.211:1.1 … Paṭhamaṁ salākaṁ gaṇhantānaṁ yadidaṁ kuṇḍadhāno. <br>
  an1.212:1.1 … Paṭibhānavantānaṁ yadidaṁ vaṅgīso. <br>
  an1.213:1.1 … Samantapāsādikānaṁ yadidaṁ upaseno vaṅgantaputto. <br>
  an1.214:1.1 … Senāsanapaññāpakānaṁ yadidaṁ dabbo mallaputto. <br>
  an1.215:1.1 … devatānaṁ piyamanāpānaṁ yadidaṁ pilindavaccho. <br>
  an1.216:1.1 … Khippābhiññānaṁ yadidaṁ bāhiyo dārucīriyo. <br>
  an1.217:1.1 … Cittakathikānaṁ yadidaṁ kumārakassapo. <br>
  an1.218:1.1 … Paṭisambhidāpattānaṁ yadidaṁ mahākoṭṭhito”ti. <br>
  an1.218:1.2 Vaggo tatiyo. "<br>
  an1.219:0.1 Aṅguttara Nikāya 1 <br>
  an1.219:0.2 17. Catutthavagga <br>
  an1.219:0.3 219–234 <br>
  an1.219:1.1 “Etadaggaṁ, bhikkhave, mama sāvakānaṁ bhikkhūnaṁ bahussutānaṁ yadidaṁ ānando. <br>
  an1.220:1.1 … Satimantānaṁ yadidaṁ ānando. <br>
  an1.221:1.1 … Gatimantānaṁ yadidaṁ ānando. <br>
  an1.222:1.1 … Dhitimantānaṁ yadidaṁ ānando. <br>
  an1.223:1.1 … Upaṭṭhākānaṁ yadidaṁ ānando. <br>
  an1.224:1.1 … Mahāparisānaṁ yadidaṁ uruvelakassapo. <br>
  an1.225:1.1 … Kulappasādakānaṁ yadidaṁ kāḷudāyī. <br>
  an1.226:1.1 … Appābādhānaṁ yadidaṁ bākulo. <br>
  an1.227:1.1 … Pubbenivāsaṁ anussarantānaṁ yadidaṁ sobhito. <br>
  an1.228:1.1 … Vinayadharānaṁ yadidaṁ upāli. <br>
  an1.229:1.1 … Bhikkhunovādakānaṁ yadidaṁ nandako. <br>
  an1.230:1.1 … Indriyesu guttadvārānaṁ yadidaṁ nando. <br>
  an1.231:1.1 … Bhikkhuovādakānaṁ yadidaṁ mahākappino. <br>
  an1.232:1.1 … Tejodhātukusalānaṁ yadidaṁ sāgato. <br>
  an1.233:1.1 … Paṭibhāneyyakānaṁ yadidaṁ rādho. <br>
  an1.234:1.1 … Lūkhacīvaradharānaṁ yadidaṁ mogharājā”ti. <br>
  an1.234:1.2 Vaggo catuttho. "<br>
  an1.235:0.1 Aṅguttara Nikāya 1 <br>
  an1.235:0.2 18. Pañcamavagga <br>
  an1.235:0.3 235–247 <br>
  an1.235:1.1 “Etadaggaṁ, bhikkhave, mama sāvikānaṁ bhikkhunīnaṁ rattaññūnaṁ yadidaṁ mahāpajāpatigotamī. <br>
  an1.236:1.1 … Mahāpaññānaṁ yadidaṁ khemā. <br>
  an1.237:1.1 … Iddhimantīnaṁ yadidaṁ uppalavaṇṇā. <br>
  an1.238:1.1 … Vinayadharānaṁ yadidaṁ paṭācārā. <br>
  an1.239:1.1 … Dhammakathikānaṁ yadidaṁ dhammadinnā. <br>
  an1.240:1.1 … Jhāyīnaṁ yadidaṁ nandā. <br>
  an1.241:1.1 … Āraddhavīriyānaṁ yadidaṁ soṇā. <br>
  an1.242:1.1 … Dibbacakkhukānaṁ yadidaṁ bakulā. <br>
  an1.243:1.1 … Khippābhiññānaṁ yadidaṁ bhaddā kuṇḍalakesā. <br>
  an1.244:1.1 … Pubbenivāsaṁ anussarantīnaṁ yadidaṁ bhaddā kāpilānī. <br>
  an1.245:1.1 … Mahābhiññāpattānaṁ yadidaṁ bhaddakaccānā. <br>
  an1.246:1.1 … Lūkhacīvaradharānaṁ yadidaṁ kisāgotamī. <br>
  an1.247:1.1 … Saddhādhimuttānaṁ yadidaṁ siṅgālakamātā”ti. <br>
  an1.247:1.2 Vaggo pañcamo. "<br>
  an1.248:0.1 Aṅguttara Nikāya 1 <br>
  an1.248:0.2 19. Chaṭṭhavagga <br>
  an1.248:0.3 248–257 <br>
  an1.248:1.1 “Etadaggaṁ, bhikkhave, mama sāvakānaṁ upāsakānaṁ paṭhamaṁ saraṇaṁ gacchantānaṁ yadidaṁ tapussabhallikā vāṇijā. <br>
  an1.249:1.1 … Dāyakānaṁ yadidaṁ sudatto gahapati anāthapiṇḍiko. <br>
  an1.250:1.1 … Dhammakathikānaṁ yadidaṁ citto gahapati macchikāsaṇḍiko. <br>
  an1.251:1.1 … Catūhi saṅgahavatthūhi parisaṁ saṅgaṇhantānaṁ yadidaṁ hatthako āḷavako. <br>
  an1.252:1.1 … Paṇītadāyakānaṁ yadidaṁ mahānāmo sakko. <br>
  an1.253:1.1 … Manāpadāyakānaṁ yadidaṁ uggo gahapati vesāliko. <br>
  an1.254:1.1 … Saṅghupaṭṭhākānaṁ yadidaṁ hatthigāmako uggato gahapati. <br>
  an1.255:1.1 … Aveccappasannānaṁ yadidaṁ sūrambaṭṭho. <br>
  an1.256:1.1 … Puggalappasannānaṁ yadidaṁ jīvako komārabhacco. <br>
  an1.257:1.1 … Vissāsakānaṁ yadidaṁ nakulapitā gahapatī”ti. <br>
  an1.257:1.2 Vaggo chaṭṭho. "<br>
  an1.258:0.1 Aṅguttara Nikāya 1 <br>
  an1.258:0.2 20. Sattamavagga <br>
  an1.258:0.3 258–267 <br>
  an1.258:1.1 “Etadaggaṁ, bhikkhave, mama sāvikānaṁ upāsikānaṁ paṭhamaṁ saraṇaṁ gacchantīnaṁ yadidaṁ sujātā seniyadhītā. <br>
  an1.259:1.1 … Dāyikānaṁ yadidaṁ visākhā migāramātā. <br>
  an1.260:1.1 … Bahussutānaṁ yadidaṁ khujjuttarā. <br>
  an1.261:1.1 … Mettāvihārīnaṁ yadidaṁ sāmāvatī. <br>
  an1.262:1.1 … Jhāyīnaṁ yadidaṁ uttarānandamātā. <br>
  an1.263:1.1 … Paṇītadāyikānaṁ yadidaṁ suppavāsā koliyadhītā. <br>
  an1.264:1.1 … Gilānupaṭṭhākīnaṁ yadidaṁ suppiyā upāsikā. <br>
  an1.265:1.1 … Aveccappasannānaṁ yadidaṁ kātiyānī. <br>
  an1.266:1.1 … Vissāsikānaṁ yadidaṁ nakulamātā gahapatānī. <br>
  an1.267:1.1 … Anussavappasannānaṁ yadidaṁ kāḷī upāsikā kuraragharikā”ti. <br>
  an1.267:1.2 vaggo sattamo. <br>
  an1.267:1.3 (Etadaggavaggo niṭṭhito.) "<br>
  an1.268:0.1 Aṅguttara Nikāya 1 <br>
  an1.268:0.2 21. Paṭhamavagga <br>
  an1.268:0.3 268–277 <br>
  an1.268:1.0 268 <br>
  an1.268:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo kañci saṅkhāraṁ niccato upagaccheyya. Netaṁ ṭhānaṁ vijjati. <br>
  an1.268:1.2 Ṭhānañca kho etaṁ, bhikkhave, vijjati yaṁ puthujjano kañci saṅkhāraṁ niccato upagaccheyya. Ṭhānametaṁ vijjatī”ti. <br>
  an1.269:1.0 269 <br>
  an1.269:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo kañci saṅkhāraṁ sukhato upagaccheyya. Netaṁ ṭhānaṁ vijjati. <br>
  an1.269:1.2 Ṭhānañca kho etaṁ, bhikkhave, vijjati yaṁ puthujjano kañci saṅkhāraṁ sukhato upagaccheyya. Ṭhānametaṁ vijjatī”ti. <br>
  an1.270:1.0 270 <br>
  an1.270:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo kañci dhammaṁ attato upagaccheyya. Netaṁ ṭhānaṁ vijjati. <br>
  an1.270:1.2 Ṭhānañca kho etaṁ, bhikkhave, vijjati yaṁ puthujjano kañci dhammaṁ attato upagaccheyya. Ṭhānametaṁ vijjatī”ti. <br>
  an1.271:1.0 271 <br>
  an1.271:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo mātaraṁ jīvitā voropeyya. Netaṁ ṭhānaṁ vijjati. <br>
  an1.271:1.2 Ṭhānañca kho, bhikkhave, vijjati yaṁ puthujjano mātaraṁ jīvitā voropeyya. Ṭhānametaṁ vijjatī”ti. <br>
  an1.272:1.0 272 <br>
  an1.272:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo pitaraṁ jīvitā voropeyya. Netaṁ ṭhānaṁ vijjati. <br>
  an1.272:1.2 Ṭhānañca kho etaṁ, bhikkhave, vijjati yaṁ puthujjano pitaraṁ jīvitā voropeyya. Ṭhānametaṁ vijjatī”ti. <br>
  an1.273:1.0 273 <br>
  an1.273:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo arahantaṁ jīvitā voropeyya. Netaṁ ṭhānaṁ vijjati. <br>
  an1.273:1.2 Ṭhānañca kho etaṁ, bhikkhave, vijjati yaṁ puthujjano arahantaṁ jīvitā voropeyya. Ṭhānametaṁ vijjatī”ti. <br>
  an1.274:1.0 274 <br>
  an1.274:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo tathāgatassa paduṭṭhacitto lohitaṁ uppādeyya. Netaṁ ṭhānaṁ vijjati. <br>
  an1.274:1.2 Ṭhānañca kho etaṁ, bhikkhave, vijjati yaṁ puthujjano tathāgatassa paduṭṭhacitto lohitaṁ uppādeyya. Ṭhānametaṁ vijjatī”ti. <br>
  an1.275:1.0 275 <br>
  an1.275:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo saṅghaṁ bhindeyya. Netaṁ ṭhānaṁ vijjati. <br>
  an1.275:1.2 Ṭhānañca kho etaṁ, bhikkhave, vijjati yaṁ puthujjano saṅghaṁ bhindeyya. Ṭhānametaṁ vijjatī”ti. <br>
  an1.276:1.0 276 <br>
  an1.276:1.1 “Aṭṭhānametaṁ, bhikkhave, anavakāso yaṁ diṭṭhisampanno puggalo aññaṁ satthāraṁ uddiseyya. Netaṁ ṭhānaṁ vijjati. <br>
  an1.276:1.2 Ṭhānañca kho etaṁ, bhikkhave, vijjati yaṁ puthujjano aññaṁ satthāraṁ uddiseyya. Ṭhānametaṁ vijjatī”ti. <br>
  an1.277:1.0 277 <br>
  an1.277:1.1 “Aṭṭhānametaṁ, bhikkhave, anavakāso yaṁ ekissā lokadhātuyā dve arahanto sammāsambuddhā apubbaṁ acarimaṁ uppajjeyyuṁ. Netaṁ ṭhānaṁ vijjati. <br>
  an1.277:1.2 Ṭhānañca kho etaṁ, bhikkhave, vijjati yaṁ ekissā lokadhātuyā ekova arahaṁ sammāsambuddho uppajjeyya. Ṭhānametaṁ vijjatī”ti. <br>
  an1.277:1.3 Vaggo paṭhamo. "<br>
  an1.278:0.1 Aṅguttara Nikāya 1 <br>
  an1.278:0.2 22. Dutiyavagga <br>
  an1.278:0.3 278–286 <br>
  an1.278:1.0 278 <br>
  an1.278:1.1 “Aṭṭhānametaṁ, bhikkhave, anavakāso yaṁ ekissā lokadhātuyā dve rājāno cakkavattī apubbaṁ acarimaṁ uppajjeyyuṁ. Netaṁ ṭhānaṁ vijjati. <br>
  an1.278:1.2 Ṭhānañca kho etaṁ, bhikkhave, vijjati yaṁ ekissā lokadhātuyā eko rājā cakkavattī uppajjeyya. Ṭhānametaṁ vijjatī”ti. <br>
  an1.279:1.0 279 <br>
  an1.279:1.1 “Aṭṭhānametaṁ, bhikkhave, anavakāso yaṁ itthī arahaṁ assa sammāsambuddho. Netaṁ ṭhānaṁ vijjati. <br>
  an1.279:1.2 Ṭhānañca kho, etaṁ, bhikkhave, vijjati yaṁ puriso arahaṁ assa sammāsambuddho. Ṭhānametaṁ vijjatī”ti. <br>
  an1.280:1.0 280 <br>
  an1.280:1.1 “Aṭṭhānametaṁ, bhikkhave, anavakāso yaṁ itthī rājā assa cakkavattī. Netaṁ ṭhānaṁ vijjati. <br>
  an1.280:1.2 Ṭhānañca kho etaṁ, bhikkhave, vijjati yaṁ puriso rājā assa cakkavattī. Ṭhānametaṁ vijjatī”ti. <br>
  an1.281-283:1.0 281–283 <br>
  an1.281-283:1.1 “Aṭṭhānametaṁ, bhikkhave, anavakāso yaṁ itthī sakkattaṁ kāreyya …pe… mārattaṁ kāreyya …pe… brahmattaṁ kāreyya. Netaṁ ṭhānaṁ vijjati. <br>
  an1.281-283:1.2 Ṭhānañca kho etaṁ, bhikkhave, vijjati yaṁ puriso sakkattaṁ kāreyya …pe… mārattaṁ kāreyya …pe… brahmattaṁ kāreyya. Ṭhānametaṁ vijjatī”ti. <br>
  an1.284:1.0 284 <br>
  an1.284:1.1 “Aṭṭhānametaṁ, bhikkhave, anavakāso yaṁ kāyaduccaritassa iṭṭho kanto manāpo vipāko nibbatteyya. Netaṁ ṭhānaṁ vijjati. <br>
  an1.284:1.2 Ṭhānañca kho etaṁ, bhikkhave, vijjati yaṁ kāyaduccaritassa aniṭṭho akanto amanāpo vipāko nibbatteyya. Ṭhānametaṁ vijjatī”ti. <br>
  an1.285-286:1.0 285–286 <br>
  an1.285-286:1.1 “Aṭṭhānametaṁ, bhikkhave, anavakāso yaṁ vacīduccaritassa …pe… yaṁ manoduccaritassa iṭṭho kanto manāpo vipāko nibbatteyya. Netaṁ ṭhānaṁ vijjati. <br>
  an1.285-286:1.2 Ṭhānañca kho etaṁ, bhikkhave, vijjati yaṁ manoduccaritassa aniṭṭho akanto amanāpo vipāko nibbatteyya. Ṭhānametaṁ vijjatī”ti. <br>
  an1.285-286:1.3 Vaggo dutiyo. "<br>
  an1.287:0.1 Aṅguttara Nikāya 1 <br>
  an1.287:0.2 23. Tatiyavagga <br>
  an1.287:0.3 287–295 <br>
  an1.287:1.0 287 <br>
  an1.287:1.1 “Aṭṭhānametaṁ, bhikkhave, anavakāso yaṁ kāyasucaritassa aniṭṭho akanto amanāpo vipāko nibbatteyya. Netaṁ ṭhānaṁ vijjati. <br>
  an1.287:1.2 Ṭhānañca kho etaṁ, bhikkhave, vijjati yaṁ kāyasucaritassa iṭṭho kanto manāpo vipāko nibbatteyya. Ṭhānametaṁ vijjatī”ti. <br>
  an1.288-289:1.0 288–289 <br>
  an1.288-289:1.1 “Aṭṭhānametaṁ, bhikkhave, anavakāso yaṁ vacīsucaritassa …pe… manosucaritassa aniṭṭho akanto amanāpo vipāko nibbatteyya. Netaṁ ṭhānaṁ vijjati. <br>
  an1.288-289:1.2 Ṭhānañca kho etaṁ, bhikkhave, vijjati yaṁ manosucaritassa iṭṭho kanto manāpo vipāko nibbatteyya. Ṭhānametaṁ vijjatī”ti. <br>
  an1.290:1.0 290 <br>
  an1.290:1.1 “Aṭṭhānametaṁ, bhikkhave, anavakāso yaṁ kāyaduccaritasamaṅgī tannidānā tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya. Netaṁ ṭhānaṁ vijjati. <br>
  an1.290:1.2 Ṭhānañca kho etaṁ, bhikkhave, vijjati yaṁ kāyaduccaritasamaṅgī tannidānā tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya. Ṭhānametaṁ vijjatī”ti. <br>
  an1.291-292:1.0 291–292 <br>
  an1.291-292:1.1 “Aṭṭhānametaṁ, bhikkhave, anavakāso yaṁ vacīduccaritasamaṅgī …pe… yaṁ manoduccaritasamaṅgī tannidānā tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya. Netaṁ ṭhānaṁ vijjati. <br>
  an1.291-292:1.2 Ṭhānañca kho etaṁ, bhikkhave, vijjati yaṁ manoduccaritasamaṅgī tannidānā tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya. Ṭhānametaṁ vijjatī”ti. <br>
  an1.293:1.0 293 <br>
  an1.293:1.1 “Aṭṭhānametaṁ, bhikkhave, anavakāso yaṁ kāyasucaritasamaṅgī tannidānā tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya. Netaṁ ṭhānaṁ vijjati. <br>
  an1.293:1.2 Ṭhānañca kho etaṁ, bhikkhave, vijjati yaṁ kāyasucaritasamaṅgī tannidānā tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya. Ṭhānametaṁ vijjatī”ti. <br>
  an1.294-295:1.0 294–295 <br>
  an1.294-295:1.1 “Aṭṭhānametaṁ, bhikkhave, anavakāso yaṁ vacīsucaritasamaṅgī …pe… yaṁ manosucaritasamaṅgī tannidānā tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya. Netaṁ ṭhānaṁ vijjati. <br>
  an1.294-295:1.2 Ṭhānañca kho etaṁ, bhikkhave, vijjati yaṁ manosucaritasamaṅgī tannidānā tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya. Ṭhānametaṁ vijjatī”ti. <br>
  an1.294-295:1.3 vaggo tatiyo. <br>
  an1.294-295:1.4 Aṭṭhānapāḷi niṭṭhitā. "<br>
  an1.296:0.1 Aṅguttara Nikāya 1 <br>
  an1.296:0.2 24. Paṭhamavagga <br>
  an1.296:0.3 296–305 <br>
  an1.296:1.0 296 <br>
  an1.296:1.1 “Ekadhammo, bhikkhave, bhāvito bahulīkato ekantanibbidāya virāgāya nirodhāya upasamāya abhiññāya sambodhāya nibbānāya saṁvattati. <br>
  an1.296:1.2 Katamo ekadhammo? <br>
  an1.296:1.3 Buddhānussati. <br>
  an1.296:1.4 Ayaṁ kho, bhikkhave, ekadhammo bhāvito bahulīkato ekantanibbidāya virāgāya nirodhāya upasamāya abhiññāya sambodhāya nibbānāya saṁvattatī”ti. <br>
  an1.297-305:1.0 297–305 <br>
  an1.297-305:1.1 “Ekadhammo, bhikkhave, bhāvito bahulīkato ekantanibbidāya virāgāya nirodhāya upasamāya abhiññāya sambodhāya nibbānāya saṁvattati. <br>
  an1.297-305:1.2 Katamo ekadhammo? <br>
  an1.297-305:1.3 Dhammānussati …pe… saṅghānussati … sīlānussati … cāgānussati … devatānussati … ānāpānassati … maraṇassati … kāyagatāsati … upasamānussati. <br>
  an1.297-305:1.4 Ayaṁ kho, bhikkhave, ekadhammo bhāvito bahulīkato ekantanibbidāya virāgāya nirodhāya upasamāya abhiññāya sambodhāya nibbānāya saṁvattatī”ti. <br>
  an1.297-305:1.5 Vaggo paṭhamo. "<br>
  an1.306:0.1 Aṅguttara Nikāya 1 <br>
  an1.306:0.2 25. Dutiyavagga <br>
  an1.306:0.3 306–315 <br>
  an1.306:1.0 306 <br>
  an1.306:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā uppajjanti uppannā vā akusalā dhammā bhiyyobhāvāya vepullāya saṁvattanti yathayidaṁ, bhikkhave, micchādiṭṭhi. <br>
  an1.306:1.2 Micchādiṭṭhikassa, bhikkhave, anuppannā ceva akusalā dhammā uppajjanti uppannā ca akusalā dhammā bhiyyobhāvāya vepullāya saṁvattantī”ti. <br>
  an1.307:1.0 307 <br>
  an1.307:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā uppajjanti uppannā vā kusalā dhammā bhiyyobhāvāya vepullāya saṁvattanti yathayidaṁ, bhikkhave, sammādiṭṭhi. <br>
  an1.307:1.2 Sammādiṭṭhikassa, bhikkhave, anuppannā ceva kusalā dhammā uppajjanti uppannā ca kusalā dhammā bhiyyobhāvāya vepullāya saṁvattantī”ti. <br>
  an1.308:1.0 308 <br>
  an1.308:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā kusalā dhammā nuppajjanti uppannā vā kusalā dhammā parihāyanti yathayidaṁ, bhikkhave, micchādiṭṭhi. <br>
  an1.308:1.2 Micchādiṭṭhikassa, bhikkhave, anuppannā ceva kusalā dhammā nuppajjanti uppannā ca kusalā dhammā parihāyantī”ti. <br>
  an1.309:1.0 309 <br>
  an1.309:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā akusalā dhammā nuppajjanti uppannā vā akusalā dhammā parihāyanti yathayidaṁ, bhikkhave, sammādiṭṭhi. <br>
  an1.309:1.2 Sammādiṭṭhikassa, bhikkhave, anuppannā ceva akusalā dhammā nuppajjanti uppannā ca akusalā dhammā parihāyantī”ti. <br>
  an1.310:1.0 310 <br>
  an1.310:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā micchādiṭṭhi uppajjati uppannā vā micchādiṭṭhi pavaḍḍhati yathayidaṁ, bhikkhave, ayonisomanasikāro. <br>
  an1.310:1.2 Ayoniso, bhikkhave, manasi karoto anuppannā ceva micchādiṭṭhi uppajjati uppannā ca micchādiṭṭhi pavaḍḍhatī”ti. <br>
  an1.311:1.0 311 <br>
  an1.311:1.1 “Nāhaṁ, bhikkhave, aññaṁ ekadhammampi samanupassāmi yena anuppannā vā sammādiṭṭhi uppajjati uppannā vā sammādiṭṭhi pavaḍḍhati yathayidaṁ, bhikkhave, yonisomanasikāro. <br>
  an1.311:1.2 Yoniso, bhikkhave, manasi karoto anuppannā ceva sammādiṭṭhi uppajjati uppannā ca sammādiṭṭhi pavaḍḍhatī”ti. <br>
  an1.312:1.0 312 <br>
  an1.312:1.1 “Nāhaṁ, bhikkhave, aññaṁ ekadhammampi samanupassāmi yena sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ uppajjanti yathayidaṁ, bhikkhave, micchādiṭṭhi. <br>
  an1.312:1.2 Micchādiṭṭhiyā, bhikkhave, samannāgatā sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ uppajjantī”ti. <br>
  an1.313:1.0 313 <br>
  an1.313:1.1 “Nāhaṁ, bhikkhave, aññaṁ ekadhammampi samanupassāmi yena sattā kāyassa bhedā paraṁ maraṇā sugatiṁ saggaṁ lokaṁ uppajjanti yathayidaṁ, bhikkhave, sammādiṭṭhi. <br>
  an1.313:1.2 Sammādiṭṭhiyā, bhikkhave, samannāgatā sattā kāyassa bhedā paraṁ maraṇā sugatiṁ saggaṁ lokaṁ uppajjantī”ti. <br>
  an1.314:1.0 314 <br>
  an1.314:1.1 “Micchādiṭṭhikassa, bhikkhave, purisapuggalassa yañceva kāyakammaṁ yathādiṭṭhi samattaṁ samādinnaṁ yañca vacīkammaṁ …pe… yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā sabbe te dhammā aniṭṭhāya akantāya amanāpāya ahitāya dukkhāya saṁvattanti. <br>
  an1.314:1.2 Taṁ kissa hetu? <br>
  an1.314:1.3 Diṭṭhi hissa, bhikkhave, pāpikā. <br>
  an1.314:1.4 Seyyathāpi, bhikkhave, nimbabījaṁ vā kosātakibījaṁ vā tittakālābubījaṁ vā allāya pathaviyā nikkhittaṁ yañceva pathavirasaṁ upādiyati yañca āporasaṁ upādiyati sabbaṁ taṁ tittakattāya kaṭukattāya asātattāya saṁvattati. <br>
  an1.314:1.5 Taṁ kissa hetu? <br>
  an1.314:1.6 Bījañhissa, bhikkhave, pāpakaṁ. <br>
  an1.314:1.7 Evamevaṁ kho, bhikkhave, micchādiṭṭhikassa purisapuggalassa yañceva kāyakammaṁ yathādiṭṭhi samattaṁ samādinnaṁ yañca vacīkammaṁ …pe… yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā sabbe te dhammā aniṭṭhāya akantāya amanāpāya ahitāya dukkhāya saṁvattanti. <br>
  an1.314:1.8 Taṁ kissa hetu? <br>
  an1.314:1.9 Diṭṭhi hissa, bhikkhave, pāpikā”ti. <br>
  an1.315:1.0 315 <br>
  an1.315:1.1 “Sammādiṭṭhikassa, bhikkhave, purisapuggalassa yañceva kāyakammaṁ yathādiṭṭhi samattaṁ samādinnaṁ yañca vacīkammaṁ …pe… yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā sabbe te dhammā iṭṭhāya kantāya manāpāya hitāya sukhāya saṁvattanti. <br>
  an1.315:1.2 Taṁ kissa hetu? <br>
  an1.315:1.3 Diṭṭhi hissa, bhikkhave, bhaddikā. <br>
  an1.315:1.4 Seyyathāpi, bhikkhave, ucchubījaṁ vā sālibījaṁ vā muddikābījaṁ vā allāya pathaviyā nikkhittaṁ yañceva pathavirasaṁ upādiyati yañca āporasaṁ upādiyati sabbaṁ taṁ madhurattāya sātattāya asecanakattāya saṁvattati. <br>
  an1.315:1.5 Taṁ kissa hetu? <br>
  an1.315:1.6 Bījaṁ hissa, bhikkhave, bhaddakaṁ. <br>
  an1.315:1.7 Evamevaṁ kho, bhikkhave, sammādiṭṭhikassa purisapuggalassa yañceva kāyakammaṁ yathādiṭṭhi samattaṁ samādinnaṁ yañca vacīkammaṁ …pe… yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā sabbe te dhammā iṭṭhāya kantāya manāpāya hitāya sukhāya saṁvattanti. <br>
  an1.315:1.8 Taṁ kissa hetu? <br>
  an1.315:1.9 Diṭṭhi hissa, bhikkhave, bhaddikā”ti. <br>
  an1.315:1.10 Vaggo dutiyo. "<br>
  an1.316:0.1 Aṅguttara Nikāya 1 <br>
  an1.316:0.2 26. Tatiyavagga <br>
  an1.316:0.3 316–332 <br>
  an1.316:1.0 316 <br>
  an1.316:1.1 “Ekapuggalo, bhikkhave, loke uppajjamāno uppajjati bahujanaahitāya bahujanaasukhāya, bahuno janassa anatthāya ahitāya dukkhāya devamanussānaṁ. <br>
  an1.316:1.2 Katamo ekapuggalo? <br>
  an1.316:1.3 Micchādiṭṭhiko hoti viparītadassano. <br>
  an1.316:1.4 So bahujanaṁ saddhammā vuṭṭhāpetvā asaddhamme patiṭṭhāpeti. <br>
  an1.316:1.5 Ayaṁ kho, bhikkhave, ekapuggalo loke uppajjamāno uppajjati bahujanaahitāya bahujanaasukhāya, bahuno janassa anatthāya ahitāya dukkhāya devamanussānan”ti. <br>
  an1.317:1.0 317 <br>
  an1.317:1.1 “Ekapuggalo, bhikkhave, loke uppajjamāno uppajjati bahujanahitāya bahujanasukhāya, bahuno janassa atthāya hitāya sukhāya devamanussānaṁ. <br>
  an1.317:1.2 Katamo ekapuggalo? <br>
  an1.317:1.3 Sammādiṭṭhiko hoti aviparītadassano. <br>
  an1.317:1.4 So bahujanaṁ asaddhammā vuṭṭhāpetvā saddhamme patiṭṭhāpeti. <br>
  an1.317:1.5 Ayaṁ kho, bhikkhave, ekapuggalo loke uppajjamāno uppajjati bahujanahitāya bahujanasukhāya, bahuno janassa atthāya hitāya sukhāya devamanussānan”ti. <br>
  an1.318:1.0 318 <br>
  an1.318:1.1 “Nāhaṁ, bhikkhave, aññaṁ ekadhammampi samanupassāmi yaṁ evaṁ mahāsāvajjaṁ yathayidaṁ, bhikkhave, micchādiṭṭhi. <br>
  an1.318:1.2 Micchādiṭṭhiparamāni, bhikkhave, mahāsāvajjānī”ti. <br>
  an1.319:1.0 319 <br>
  an1.319:1.1 “Nāhaṁ, bhikkhave, aññaṁ ekapuggalampi samanupassāmi yo evaṁ bahujanaahitāya paṭipanno bahujanaasukhāya, bahuno janassa anatthāya ahitāya dukkhāya devamanussānaṁ yathayidaṁ, bhikkhave, makkhali moghapuriso. <br>
  an1.319:1.2 Seyyathāpi, bhikkhave, nadīmukhe khippaṁ uḍḍeyya bahūnaṁ macchānaṁ ahitāya dukkhāya anayāya byasanāya; <br>
  an1.319:1.3 evamevaṁ kho, bhikkhave, makkhali moghapuriso manussakhippaṁ maññe loke uppanno bahūnaṁ sattānaṁ ahitāya dukkhāya anayāya byasanāyā”ti. <br>
  an1.320:1.0 320 <br>
  an1.320:1.1 “Durakkhāte, bhikkhave, dhammavinaye yo ca samādapeti yañca samādapeti yo ca samādapito tathattāya paṭipajjati sabbe te bahuṁ apuññaṁ pasavanti. <br>
  an1.320:1.2 Taṁ kissa hetu? <br>
  an1.320:1.3 Durakkhātattā, bhikkhave, dhammassā”ti. <br>
  an1.321:1.0 321 <br>
  an1.321:1.1 “Svākkhāte, bhikkhave, dhammavinaye yo ca samādapeti yañca samādapeti yo ca samādapito tathattāya paṭipajjati sabbe te bahuṁ puññaṁ pasavanti. <br>
  an1.321:1.2 Taṁ kissa hetu? <br>
  an1.321:1.3 Svākkhātattā, bhikkhave, dhammassā”ti. <br>
  an1.322:1.0 322 <br>
  an1.322:1.1 “Durakkhāte, bhikkhave, dhammavinaye dāyakena mattā jānitabbā, no paṭiggāhakena. <br>
  an1.322:1.2 Taṁ kissa hetu? <br>
  an1.322:1.3 Durakkhātattā, bhikkhave, dhammassā”ti. <br>
  an1.323:1.0 323 <br>
  an1.323:1.1 “Svākkhāte, bhikkhave, dhammavinaye paṭiggāhakena mattā jānitabbā, no dāyakena. <br>
  an1.323:1.2 Taṁ kissa hetu? <br>
  an1.323:1.3 Svākkhātattā, bhikkhave, dhammassā”ti. <br>
  an1.324:1.0 324 <br>
  an1.324:1.1 “Durakkhāte, bhikkhave, dhammavinaye yo āraddhavīriyo so dukkhaṁ viharati. <br>
  an1.324:1.2 Taṁ kissa hetu? <br>
  an1.324:1.3 Durakkhātattā, bhikkhave, dhammassā”ti. <br>
  an1.325:1.0 325 <br>
  an1.325:1.1 “Svākkhāte, bhikkhave, dhammavinaye yo kusīto so dukkhaṁ viharati. <br>
  an1.325:1.2 Taṁ kissa hetu? <br>
  an1.325:1.3 Svākkhātattā, bhikkhave, dhammassā”ti. <br>
  an1.326:1.0 326 <br>
  an1.326:1.1 “Durakkhāte, bhikkhave, dhammavinaye yo kusīto so sukhaṁ viharati. <br>
  an1.326:1.2 Taṁ kissa hetu? <br>
  an1.326:1.3 Durakkhātattā, bhikkhave, dhammassā”ti. <br>
  an1.327:1.0 327 <br>
  an1.327:1.1 “Svākkhāte, bhikkhave, dhammavinaye yo āraddhavīriyo so sukhaṁ viharati. <br>
  an1.327:1.2 Taṁ kissa hetu? <br>
  an1.327:1.3 Svākkhātattā, bhikkhave, dhammassā”ti. <br>
  an1.328:1.0 328 <br>
  an1.328:1.1 “Seyyathāpi, bhikkhave, appamattakopi gūtho duggandho hoti; <br>
  an1.328:1.2 evamevaṁ kho ahaṁ, bhikkhave, appamattakampi bhavaṁ na vaṇṇemi, antamaso accharāsaṅghātamattampi”. <br>
  an1.329:1.0 329 <br>
  an1.329:1.1 “Seyyathāpi, bhikkhave, appamattakampi muttaṁ duggandhaṁ hoti … appamattakopi kheḷo duggandho hoti … appamattakopi pubbo duggandho hoti … appamattakampi lohitaṁ duggandhaṁ hoti; <br>
  an1.329:1.2 evamevaṁ kho ahaṁ, bhikkhave, appamattakampi bhavaṁ na vaṇṇemi, antamaso accharāsaṅghātamattampi”. <br>
  an1.329:1.3 Vaggo tatiyo. "<br>
  an1.333:0.1 Aṅguttara Nikāya 1 <br>
  an1.333:0.2 27. Catutthavagga <br>
  an1.333:0.3 333–377 <br>
  an1.333:1.0 333 <br>
  an1.333:1.1 “Seyyathāpi, bhikkhave, appamattakaṁ imasmiṁ jambudīpe ārāmarāmaṇeyyakaṁ vanarāmaṇeyyakaṁ bhūmirāmaṇeyyakaṁ pokkharaṇirāmaṇeyyakaṁ; <br>
  an1.333:1.2 atha kho etadeva bahutaraṁ yadidaṁ ukkūlavikūlaṁ nadīviduggaṁ khāṇukaṇṭakaṭṭhānaṁ pabbatavisamaṁ; <br>
  an1.333:1.3 evamevaṁ kho, bhikkhave, appakā te sattā ye thalajā, atha kho eteva sattā bahutarā ye odakā. <br>
  an1.334:1.0 334 <br>
  an1.334:1.1 … Evamevaṁ kho, bhikkhave, appakā te sattā ye manussesu paccājāyanti; <br>
  an1.334:1.2 atha kho eteva sattā bahutarā ye aññatra manussehi paccājāyanti. <br>
  an1.335:1.0 335 <br>
  an1.335:1.1 … Evamevaṁ kho, bhikkhave, appakā te sattā ye majjhimesu janapadesu paccājāyanti; <br>
  an1.335:1.2 atha kho eteva sattā bahutarā ye paccantimesu janapadesu paccājāyanti aviññātāresu milakkhesu. <br>
  an1.336:1.0 336 <br>
  an1.336:1.1 … Evamevaṁ kho, bhikkhave, appakā te sattā ye paññavanto ajaḷā aneḷamūgā paṭibalā subhāsitadubbhāsitassa atthamaññātuṁ; <br>
  an1.336:1.2 atha kho eteva sattā bahutarā ye duppaññā jaḷā eḷamūgā na paṭibalā subhāsitadubbhāsitassa atthamaññātuṁ. <br>
  an1.337:1.0 337 <br>
  an1.337:1.1 … Evamevaṁ kho, bhikkhave, appakā te sattā ye ariyena paññācakkhunā samannāgatā; <br>
  an1.337:1.2 atha kho eteva sattā bahutarā ye avijjāgatā sammūḷhā. <br>
  an1.338:1.0 338 <br>
  an1.338:1.1 … Evamevaṁ kho, bhikkhave, appakā te sattā ye labhanti tathāgataṁ dassanāya; <br>
  an1.338:1.2 atha kho eteva sattā bahutarā ye na labhanti tathāgataṁ dassanāya. <br>
  an1.339:1.0 339 <br>
  an1.339:1.1 … Evamevaṁ kho, bhikkhave, appakā te sattā ye labhanti tathāgatappaveditaṁ dhammavinayaṁ savanāya; <br>
  an1.339:1.2 atha kho eteva sattā bahutarā ye na labhanti tathāgatappaveditaṁ dhammavinayaṁ savanāya. <br>
  an1.340:1.0 340 <br>
  an1.340:1.1 … Evamevaṁ kho, bhikkhave, appakā te sattā ye sutvā dhammaṁ dhārenti; <br>
  an1.340:1.2 atha kho eteva sattā bahutarā ye sutvā dhammaṁ na dhārenti. <br>
  an1.341:1.0 341 <br>
  an1.341:1.1 … Evamevaṁ kho, bhikkhave, appakā te sattā ye dhātānaṁ dhammānaṁ atthaṁ upaparikkhanti; <br>
  an1.341:1.2 atha kho eteva sattā bahutarā ye dhātānaṁ dhammānaṁ atthaṁ na upaparikkhanti. <br>
  an1.342:1.0 342 <br>
  an1.342:1.1 … Evamevaṁ kho, bhikkhave, appakā te sattā ye atthamaññāya dhammamaññāya dhammānudhammaṁ paṭipajjanti; <br>
  an1.342:1.2 atha kho eteva sattā bahutarā ye atthamaññāya dhammamaññāya dhammānudhammaṁ na paṭipajjanti. <br>
  an1.343:1.0 343 <br>
  an1.343:1.1 … Evamevaṁ kho, bhikkhave, appakā te sattā ye saṁvejaniyesu ṭhānesu saṁvijjanti; <br>
  an1.343:1.2 atha kho eteva sattā bahutarā ye saṁvejaniyesu ṭhānesu na saṁvijjanti. <br>
  an1.344:1.0 344 <br>
  an1.344:1.1 … Evamevaṁ kho, bhikkhave, appakā te sattā ye saṁviggā yoniso padahanti; <br>
  an1.344:1.2 atha kho eteva sattā bahutarā ye saṁviggā yoniso na padahanti. <br>
  an1.345:1.0 345 <br>
  an1.345:1.1 … Evamevaṁ kho, bhikkhave, appakā te sattā ye vavassaggārammaṇaṁ karitvā labhanti samādhiṁ labhanti cittassekaggataṁ; <br>
  an1.345:1.2 atha kho eteva sattā bahutarā ye vavassaggārammaṇaṁ karitvā na labhanti samādhiṁ na labhanti cittassekaggataṁ. <br>
  an1.346:1.0 346 <br>
  an1.346:1.1 … Evamevaṁ kho, bhikkhave, appakā te sattā ye annaggarasaggānaṁ lābhino; <br>
  an1.346:1.2 atha kho eteva sattā bahutarā ye annaggarasaggānaṁ na lābhino, uñchena kapālābhatena yāpenti. <br>
  an1.347:1.0 347 <br>
  an1.347:1.1 … Evamevaṁ kho, bhikkhave, appakā te sattā ye attharasassa dhammarasassa vimuttirasassa lābhino; <br>
  an1.347:1.2 atha kho eteva sattā bahutarā ye attharasassa dhammarasassa vimuttirasassa na lābhino. <br>
  an1.347:1.3 Tasmātiha, bhikkhave, evaṁ sikkhitabbaṁ: <br>
  an1.347:1.4 ‘attharasassa dhammarasassa vimuttirasassa lābhino bhavissāmā’ti. <br>
  an1.347:1.5 Evañhi vo, bhikkhave, sikkhitabban”ti. <br>
  an1.348-350:1.0 348–350 <br>
  an1.348-350:1.1 “Seyyathāpi, bhikkhave, appamattakaṁ imasmiṁ jambudīpe ārāmarāmaṇeyyakaṁ vanarāmaṇeyyakaṁ bhūmirāmaṇeyyakaṁ pokkharaṇirāmaṇeyyakaṁ; <br>
  an1.348-350:1.2 atha kho etadeva bahutaraṁ yadidaṁ ukkūlavikūlaṁ nadīviduggaṁ khāṇukaṇṭakaṭṭhānaṁ pabbatavisamaṁ. <br>
  an1.348-350:1.3 Evamevaṁ kho, bhikkhave, appakā te sattā ye manussā cutā manussesu paccājāyanti, atha kho eteva sattā bahutarā ye manussā cutā niraye paccājāyanti …pe… tiracchānayoniyā paccājāyanti …pe… pettivisaye paccājāyanti”. <br>
  an1.351-353:1.0 351–353 <br>
  an1.351-353:1.1 … Evamevaṁ kho, bhikkhave, appakā te sattā ye manussā cutā devesu paccājāyanti; <br>
  an1.351-353:1.2 atha kho eteva sattā bahutarā ye manussā cutā niraye paccājāyanti … tiracchānayoniyā paccājāyanti … pettivisaye paccājāyanti. <br>
  an1.354-356:1.0 354–356 <br>
  an1.354-356:1.1 … Evamevaṁ kho, bhikkhave, appakā te sattā ye devā cutā devesu paccājāyanti; <br>
  an1.354-356:1.2 atha kho eteva sattā bahutarā ye devā cutā niraye paccājāyanti … tiracchānayoniyā paccājāyanti … pettivisaye paccājāyanti. <br>
  an1.357-359:1.0 357–359 <br>
  an1.357-359:1.1 … Evamevaṁ kho, bhikkhave, appakā te sattā ye devā cutā manussesu paccājāyanti; <br>
  an1.357-359:1.2 atha kho eteva sattā bahutarā ye devā cutā niraye paccājāyanti … tiracchānayoniyā paccājāyanti … pettivisaye paccājāyanti. <br>
  an1.360-362:1.0 360–362 <br>
  an1.360-362:1.1 … Evamevaṁ kho, bhikkhave, appakā te sattā ye nirayā cutā manussesu paccājāyanti; <br>
  an1.360-362:1.2 atha kho eteva sattā bahutarā ye nirayā cutā niraye paccājāyanti … tiracchānayoniyā paccājāyanti … pettivisaye paccājāyanti. <br>
  an1.363-365:1.0 363–365 <br>
  an1.363-365:1.1 … Evamevaṁ kho, bhikkhave, appakā te sattā ye nirayā cutā devesu paccājāyanti; <br>
  an1.363-365:1.2 atha kho eteva sattā bahutarā ye nirayā cutā niraye paccājāyanti … tiracchānayoniyā paccājāyanti … pettivisaye paccājāyanti. <br>
  an1.366-368:1.0 366–368 <br>
  an1.366-368:1.1 … Evamevaṁ kho, bhikkhave, appakā te sattā ye tiracchānayoniyā cutā manussesu paccājāyanti; <br>
  an1.366-368:1.2 atha kho eteva sattā bahutarā ye tiracchānayoniyā cutā niraye paccājāyanti … tiracchānayoniyā paccājāyanti … pettivisaye paccājāyanti. <br>
  an1.369-371:1.0 369–371 <br>
  an1.369-371:1.1 … Evamevaṁ kho, bhikkhave, appakā te sattā ye tiracchānayoniyā cutā devesu paccājāyanti; <br>
  an1.369-371:1.2 atha kho eteva sattā bahutarā ye tiracchānayoniyā cutā niraye paccājāyanti … tiracchānayoniyā paccājāyanti … pettivisaye paccājāyanti. <br>
  an1.372-374:1.0 372–374 <br>
  an1.372-374:1.1 … Evamevaṁ kho, bhikkhave, appakā te sattā ye pettivisayā cutā manussesu paccājāyanti; <br>
  an1.372-374:1.2 atha kho eteva sattā bahutarā ye pettivisayā cutā niraye paccājāyanti … tiracchānayoniyā paccājāyanti … pettivisaye paccājāyanti. <br>
  an1.375-377:1.0 375–377 <br>
  an1.375-377:1.1 … Evamevaṁ kho, bhikkhave, appakā te sattā ye pettivisayā cutā devesu paccājāyanti; <br>
  an1.375-377:1.2 atha kho eteva sattā bahutarā ye pettivisayā cutā niraye paccājāyanti … tiracchānayoniyā paccājāyanti … pettivisaye paccājāyan”ti. <br>
  an1.375-377:1.3 vaggo catuttho. <br>
  an1.375-377:1.4 (Jambudīpapeyyālo niṭṭhito.) "<br>
  an1.378:0.1 Aṅguttara Nikāya 1 <br>
  an1.378:0.2 28. Pasādakaradhammavagga <br>
  an1.378:0.3 378–393 <br>
  an1.378:1.1 “Addhamidaṁ, bhikkhave, lābhānaṁ yadidaṁ āraññikattaṁ …pe… <br>
  an1.379:1.1 piṇḍapātikattaṁ … <br>
  an1.380:1.1 paṁsukūlikattaṁ … <br>
  an1.381:1.1 tecīvarikattaṁ … <br>
  an1.382:1.1 dhammakathikattaṁ … <br>
  an1.383:1.1 vinayadharattaṁ … <br>
  an1.384:1.1 bāhusaccaṁ … <br>
  an1.385:1.1 thāvareyyaṁ … <br>
  an1.386:1.1 ākappasampadā … <br>
  an1.387:1.1 parivārasampadā … <br>
  an1.388:1.1 mahāparivāratā … <br>
  an1.389:1.1 kolaputti … <br>
  an1.390:1.1 vaṇṇapokkharatā … <br>
  an1.391:1.1 kalyāṇavākkaraṇatā … <br>
  an1.392:1.1 appicchatā … <br>
  an1.393:1.1 appābādhatā”ti. <br>
  an1.393:1.2 (Soḷasa pasādakaradhammā niṭṭhitā.) "<br>
  an1.394:0.1 Aṅguttara Nikāya 1 <br>
  an1.394:0.2 29. Aparaaccharāsaṅghātavagga <br>
  an1.394:0.3 394–574 <br>
  an1.394:1.0 394 <br>
  an1.394:1.1 “Accharāsaṅghātamattampi ce, bhikkhave, bhikkhu paṭhamaṁ jhānaṁ bhāveti, ayaṁ vuccati, bhikkhave: <br>
  an1.394:1.2 ‘bhikkhu arittajjhāno viharati, satthusāsanakaro ovādapatikaro, amoghaṁ raṭṭhapiṇḍaṁ bhuñjati’. <br>
  an1.394:1.3 Ko pana vādo ye naṁ bahulīkarontī”ti. <br>
  an1.395:1.0 395–401 <br>
  an1.395:1.1 “Accharāsaṅghātamattampi ce, bhikkhave, bhikkhu dutiyaṁ jhānaṁ bhāveti …pe… <br>
  an1.396:1.1 tatiyaṁ jhānaṁ bhāveti …pe… <br>
  an1.397:1.1 catutthaṁ jhānaṁ bhāveti …pe… <br>
  an1.398:1.1 mettaṁ cetovimuttiṁ bhāveti …pe… <br>
  an1.399:1.1 karuṇaṁ cetovimuttiṁ bhāveti …pe… <br>
  an1.400:1.1 muditaṁ cetovimuttiṁ bhāveti …pe… <br>
  an1.401:1.1 upekkhaṁ cetovimuttiṁ bhāveti …pe…. <br>
  an1.402:1.0 402–405 <br>
  an1.402:1.1 Kāye kāyānupassī viharati ātāpī sampajāno satimā vineyya loke abhijjhādomanassaṁ …pe… <br>
  an1.403:1.1 vedanāsu vedanānupassī viharati … <br>
  an1.404:1.1 citte cittānupassī viharati … <br>
  an1.405:1.1 dhammesu dhammānupassī viharati ātāpī sampajāno satimā vineyya loke abhijjhādomanassaṁ. <br>
  an1.406:1.0 406–409 <br>
  an1.406:1.1 Anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati; <br>
  an1.407:1.1 uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati. <br>
  an1.408:1.1 Anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati; <br>
  an1.409:1.1 uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati. <br>
  an1.410:1.0 410–413 <br>
  an1.410:1.1 Chandasamādhipadhānasaṅkhārasamannāgataṁ iddhipādaṁ bhāveti … <br>
  an1.411:1.1 vīriyasamādhipadhānasaṅkhārasamannāgataṁ iddhipādaṁ bhāveti … <br>
  an1.412:1.1 cittasamādhipadhānasaṅkhārasamannāgataṁ iddhipādaṁ bhāveti … <br>
  an1.413:1.1 vīmaṁsāsamādhipadhānasaṅkhārasamannāgataṁ iddhipādaṁ bhāveti …. <br>
  an1.414:1.0 414–418 <br>
  an1.414:1.1 Saddhindriyaṁ bhāveti … <br>
  an1.415:1.1 vīriyindriyaṁ bhāveti … <br>
  an1.416:1.1 satindriyaṁ bhāveti … <br>
  an1.417:1.1 samādhindriyaṁ bhāveti … <br>
  an1.418:1.1 paññindriyaṁ bhāveti …. <br>
  an1.419:1.0 419–423 <br>
  an1.419:1.1 Saddhābalaṁ bhāveti … <br>
  an1.420:1.1 vīriyabalaṁ bhāveti … <br>
  an1.421:1.1 satibalaṁ bhāveti … <br>
  an1.422:1.1 samādhibalaṁ bhāveti … <br>
  an1.423:1.1 paññābalaṁ bhāveti …. <br>
  an1.424:1.0 424–430 <br>
  an1.424:1.1 Satisambojjhaṅgaṁ bhāveti … <br>
  an1.425:1.1 dhammavicayasambojjhaṅgaṁ bhāveti … <br>
  an1.426:1.1 vīriyasambojjhaṅgaṁ bhāveti … <br>
  an1.427:1.1 pītisambojjhaṅgaṁ bhāveti … <br>
  an1.428:1.1 passaddhisambojjhaṅgaṁ bhāveti … <br>
  an1.429:1.1 samādhisambojjhaṅgaṁ bhāveti … <br>
  an1.430:1.1 upekkhāsambojjhaṅgaṁ bhāveti …. <br>
  an1.431:1.0 431–438 <br>
  an1.431:1.1 Sammādiṭṭhiṁ bhāveti … <br>
  an1.432:1.1 sammāsaṅkappaṁ bhāveti … <br>
  an1.433:1.1 sammāvācaṁ bhāveti … <br>
  an1.434:1.1 sammākammantaṁ bhāveti … <br>
  an1.435:1.1 sammāājīvaṁ bhāveti … <br>
  an1.436:1.1 sammāvāyāmaṁ bhāveti … <br>
  an1.437:1.1 sammāsatiṁ bhāveti … <br>
  an1.438:1.1 sammāsamādhiṁ bhāveti …. <br>
  an1.439:1.0 439–446 <br>
  an1.439:1.1 Ajjhattaṁ rūpasaññī bahiddhā rūpāni passati parittāni suvaṇṇadubbaṇṇāni. <br>
  an1.439:1.2 Tāni abhibhuyya: <br>
  an1.439:1.3 ‘jānāmi passāmī’ti—<br>
  an1.439:1.4 evaṁsaññī hoti. <br>
  an1.440:1.1 … ajjhattaṁ rūpasaññī bahiddhā rūpāni passati appamāṇāni suvaṇṇadubbaṇṇāni. <br>
  an1.440:1.2 Tāni abhibhuyya: <br>
  an1.440:1.3 ‘jānāmi passāmī’ti—<br>
  an1.440:1.4 evaṁsaññī hoti. <br>
  an1.441:1.1 … ajjhattaṁ arūpasaññī bahiddhā rūpāni passati parittāni suvaṇṇadubbaṇṇāni. <br>
  an1.441:1.2 Tāni abhibhuyya: <br>
  an1.441:1.3 ‘jānāmi passāmī’ti—<br>
  an1.441:1.4 evaṁsaññī hoti. <br>
  an1.442:1.1 … ajjhattaṁ arūpasaññī bahiddhā rūpāni passati appamāṇāni suvaṇṇadubbaṇṇāni. <br>
  an1.442:1.2 Tāni abhibhuyya: <br>
  an1.442:1.3 ‘jānāmi passāmī’ti—<br>
  an1.442:1.4 evaṁsaññī hoti. <br>
  an1.443:1.1 … ajjhattaṁ arūpasaññī bahiddhā rūpāni passati nīlāni nīlavaṇṇāni nīlanidassanāni nīlanibhāsāni. <br>
  an1.443:1.2 Tāni abhibhuyya: <br>
  an1.443:1.3 ‘jānāmi passāmī’ti—<br>
  an1.443:1.4 evaṁsaññī hoti. <br>
  an1.444:1.1 … ajjhattaṁ arūpasaññī bahiddhā rūpāni passati pītāni pītavaṇṇāni pītanidassanāni pītanibhāsāni. <br>
  an1.444:1.2 Tāni abhibhuyya: <br>
  an1.444:1.3 ‘jānāmi passāmī’ti—<br>
  an1.444:1.4 evaṁsaññī hoti. <br>
  an1.445:1.1 … ajjhattaṁ arūpasaññī bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni. <br>
  an1.445:1.2 Tāni abhibhuyya: <br>
  an1.445:1.3 ‘jānāmi passāmī’ti—<br>
  an1.445:1.4 evaṁsaññī hoti. <br>
  an1.446:1.1 … ajjhattaṁ arūpasaññī bahiddhā rūpāni passati odātāni odātavaṇṇāni odātanidassanāni odātanibhāsāni. <br>
  an1.446:1.2 Tāni abhibhuyya: <br>
  an1.446:1.3 ‘jānāmi passāmī’ti—<br>
  an1.446:1.4 evaṁsaññī hoti. <br>
  an1.447:1.0 447–454 <br>
  an1.447:1.1 Rūpī rūpāni passati … <br>
  an1.448:1.1 ajjhattaṁ arūpasaññī bahiddhā rūpāni passati … <br>
  an1.449:1.1 subhanteva adhimutto hoti … <br>
  an1.450:1.1 sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ananto ākāsoti ākāsānañcāyatanaṁ upasampajja viharati … <br>
  an1.451:1.1 sabbaso ākāsānañcāyatanaṁ samatikkamma anantaṁ viññāṇanti viññāṇañcāyatanaṁ upasampajja viharati … <br>
  an1.452:1.1 sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ upasampajja viharati … <br>
  an1.453:1.1 sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati … <br>
  an1.454:1.1 sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati …. <br>
  an1.455:1.0 455–464 <br>
  an1.455:1.1 Pathavikasiṇaṁ bhāveti … <br>
  an1.456:1.1 āpokasiṇaṁ bhāveti … <br>
  an1.457:1.1 tejokasiṇaṁ bhāveti … <br>
  an1.458:1.1 vāyokasiṇaṁ bhāveti … <br>
  an1.459:1.1 nīlakasiṇaṁ bhāveti … <br>
  an1.460:1.1 pītakasiṇaṁ bhāveti … <br>
  an1.461:1.1 lohitakasiṇaṁ bhāveti … <br>
  an1.462:1.1 odātakasiṇaṁ bhāveti … <br>
  an1.463:1.1 ākāsakasiṇaṁ bhāveti … <br>
  an1.464:1.1 viññāṇakasiṇaṁ bhāveti …. (…) <br>
  an1.465:1.0 465–474 <br>
  an1.465:1.1 Asubhasaññaṁ bhāveti … <br>
  an1.466:1.1 maraṇasaññaṁ bhāveti … <br>
  an1.467:1.1 āhāre paṭikūlasaññaṁ bhāveti … <br>
  an1.468:1.1 sabbaloke anabhiratisaññaṁ bhāveti … <br>
  an1.469:1.1 aniccasaññaṁ bhāveti … <br>
  an1.470:1.1 anicce dukkhasaññaṁ bhāveti … <br>
  an1.471:1.1 dukkhe anattasaññaṁ bhāveti … <br>
  an1.472:1.1 pahānasaññaṁ bhāveti … <br>
  an1.473:1.1 virāgasaññaṁ bhāveti … <br>
  an1.474:1.1 nirodhasaññaṁ bhāveti …. <br>
  an1.475:1.0 475–484 <br>
  an1.475:1.1 Aniccasaññaṁ bhāveti … <br>
  an1.476:1.1 anattasaññaṁ bhāveti … <br>
  an1.477:1.1 maraṇasaññaṁ bhāveti … <br>
  an1.478:1.1 āhāre paṭikūlasaññaṁ bhāveti … <br>
  an1.479:1.1 sabbaloke anabhiratisaññaṁ bhāveti … <br>
  an1.480:1.1 aṭṭhikasaññaṁ bhāveti … <br>
  an1.481:1.1 puḷavakasaññaṁ bhāveti … <br>
  an1.482:1.1 vinīlakasaññaṁ bhāveti … <br>
  an1.483:1.1 vicchiddakasaññaṁ bhāveti … <br>
  an1.484:1.1 uddhumātakasaññaṁ bhāveti …. <br>
  an1.485:1.0 485–494 <br>
  an1.485:1.1 Buddhānussatiṁ bhāveti … <br>
  an1.486:1.1 dhammānussatiṁ bhāveti … <br>
  an1.487:1.1 saṅghānussatiṁ bhāveti … <br>
  an1.488:1.1 sīlānussatiṁ bhāveti … <br>
  an1.489:1.1 cāgānussatiṁ bhāveti … <br>
  an1.490:1.1 devatānussatiṁ bhāveti … <br>
  an1.491:1.1 ānāpānassatiṁ bhāveti … <br>
  an1.492:1.1 maraṇassatiṁ bhāveti … <br>
  an1.493:1.1 kāyagatāsatiṁ bhāveti … <br>
  an1.494:1.1 upasamānussatiṁ bhāveti …. <br>
  an1.495:1.0 495–574 <br>
  an1.495:1.1 Paṭhamajjhānasahagataṁ saddhindriyaṁ bhāveti … <br>
  an1.496:1.1 vīriyindriyaṁ bhāveti … <br>
  an1.497:1.1 satindriyaṁ bhāveti … <br>
  an1.498:1.1 samādhindriyaṁ bhāveti … <br>
  an1.499:1.1 paññindriyaṁ bhāveti … <br>
  an1.500:1.1 saddhābalaṁ bhāveti … <br>
  an1.501:1.1 vīriyabalaṁ bhāveti … <br>
  an1.502:1.1 satibalaṁ bhāveti … <br>
  an1.503:1.1 samādhibalaṁ bhāveti … <br>
  an1.504:1.1 paññābalaṁ bhāveti …. <br>
  an1.505-514:1.1 Dutiyajjhānasahagataṁ …pe… <br>
  an1.515-524:1.1 tatiyajjhānasahagataṁ …pe… <br>
  an1.525-534:1.1 catutthajjhānasahagataṁ …pe… <br>
  an1.535-544:1.1 mettāsahagataṁ …pe… <br>
  an1.545-554:1.1 karuṇāsahagataṁ …pe… <br>
  an1.555-564:1.1 muditāsahagataṁ …pe… <br>
  an1.565:1.1 upekkhāsahagataṁ saddhindriyaṁ bhāveti … <br>
  an1.566:1.1 vīriyindriyaṁ bhāveti … <br>
  an1.567:1.1 satindriyaṁ bhāveti … <br>
  an1.568:1.1 samādhindriyaṁ bhāveti … <br>
  an1.569:1.1 paññindriyaṁ bhāveti … <br>
  an1.570:1.1 saddhābalaṁ bhāveti … <br>
  an1.571:1.1 vīriyabalaṁ bhāveti … <br>
  an1.572:1.1 satibalaṁ bhāveti … <br>
  an1.573:1.1 samādhibalaṁ bhāveti … <br>
  an1.574:1.1 paññābalaṁ bhāveti. <br>
  an1.574:2.1 Ayaṁ vuccati, bhikkhave: <br>
  an1.574:2.2 ‘bhikkhu arittajjhāno viharati satthusāsanakaro ovādapatikaro, amoghaṁ raṭṭhapiṇḍaṁ bhuñjati’. <br>
  an1.574:2.3 Ko pana vādo ye naṁ bahulīkarontī”ti. <br>
  an1.574:2.4 (Aparaaccharāsaṅghātavaggo.) "<br>
  an1.575:0.1 Aṅguttara Nikāya 1 <br>
  an1.575:0.2 30. Kāyagatāsativagga <br>
  an1.575:0.3 575–615 <br>
  an1.575:1.0 575 <br>
  an1.575:1.1 “Yassa kassaci, bhikkhave, mahāsamuddo cetasā phuṭo antogadhā tassa kunnadiyo yā kāci samuddaṅgamā; <br>
  an1.575:1.2 evamevaṁ, bhikkhave, yassa kassaci kāyagatā sati bhāvitā bahulīkatā antogadhā tassa kusalā dhammā ye keci vijjābhāgiyā”ti. <br>
  an1.576-582:1.0 576–582 <br>
  an1.576-582:1.1 “Ekadhammo, bhikkhave, bhāvito bahulīkato mahato saṁvegāya saṁvattati … mahato atthāya saṁvattati … mahato yogakkhemāya saṁvattati … satisampajaññāya saṁvattati … ñāṇadassanappaṭilābhāya saṁvattati … diṭṭhadhammasukhavihārāya saṁvattati … vijjāvimuttiphalasacchikiriyāya saṁvattati. <br>
  an1.576-582:1.2 Katamo ekadhammo? <br>
  an1.576-582:1.3 Kāyagatā sati. <br>
  an1.576-582:1.4 Ayaṁ kho, bhikkhave, ekadhammo bhāvito bahulīkato mahato saṁvegāya saṁvattati … mahato atthāya saṁvattati … mahato yogakkhemāya saṁvattati … satisampajaññāya saṁvattati … ñāṇadassanappaṭilābhāya saṁvattati … diṭṭhadhammasukhavihārāya saṁvattati … vijjāvimuttiphalasacchikiriyāya saṁvattatī”ti. <br>
  an1.583:1.0 583 <br>
  an1.583:1.1 “Ekadhamme, bhikkhave, bhāvite bahulīkate kāyopi passambhati, cittampi passambhati, vitakkavicārāpi vūpasammanti, kevalāpi vijjābhāgiyā dhammā bhāvanāpāripūriṁ gacchanti. <br>
  an1.583:1.2 Katamasmiṁ ekadhamme? <br>
  an1.583:1.3 Kāyagatāya satiyā. <br>
  an1.583:1.4 Imasmiṁ kho, bhikkhave, ekadhamme bhāvite bahulīkate kāyopi passambhati, cittampi passambhati, vitakkavicārāpi vūpasammanti, kevalāpi vijjābhāgiyā dhammā bhāvanāpāripūriṁ gacchantī”ti. <br>
  an1.584:1.0 584 <br>
  an1.584:1.1 “Ekadhamme, bhikkhave, bhāvite bahulīkate anuppannā ceva akusalā dhammā nuppajjanti, uppannā ca akusalā dhammā pahīyanti. <br>
  an1.584:1.2 Katamasmiṁ ekadhamme? <br>
  an1.584:1.3 Kāyagatāya satiyā. <br>
  an1.584:1.4 Imasmiṁ kho, bhikkhave, ekadhamme bhāvite bahulīkate anuppannā ceva akusalā dhammā nuppajjanti, uppannā ca akusalā dhammā pahīyantī”ti. <br>
  an1.585:1.0 585 <br>
  an1.585:1.1 “Ekadhamme, bhikkhave, bhāvite bahulīkate anuppannā ceva kusalā dhammā uppajjanti, uppannā ca kusalā dhammā bhiyyobhāvāya vepullāya saṁvattanti. <br>
  an1.585:1.2 Katamasmiṁ ekadhamme? <br>
  an1.585:1.3 Kāyagatāya satiyā. <br>
  an1.585:1.4 Imasmiṁ kho, bhikkhave, ekadhamme bhāvite bahulīkate anuppannā ceva kusalā dhammā uppajjanti, uppannā ca kusalā dhammā bhiyyobhāvāya vepullāya saṁvattantī”ti. <br>
  an1.586-590:1.0 586–590 <br>
  an1.586-590:1.1 “Ekadhamme, bhikkhave, bhāvite bahulīkate avijjā pahīyati … vijjā uppajjati … asmimāno pahīyati … anusayā samugghātaṁ gacchanti … saṁyojanā pahīyanti. <br>
  an1.586-590:1.2 Katamasmiṁ ekadhamme? <br>
  an1.586-590:1.3 Kāyagatāya satiyā. <br>
  an1.586-590:1.4 Imasmiṁ kho, bhikkhave, ekadhamme bhāvite bahulīkate avijjā pahīyati … vijjā uppajjati … asmimāno pahīyati … anusayā samugghātaṁ gacchanti … saṁyojanā pahīyantī”ti. <br>
  an1.591-592:1.0 591–592 <br>
  an1.591-592:1.1 “Ekadhammo, bhikkhave, bhāvito bahulīkato paññāpabhedāya saṁvattati … anupādāparinibbānāya saṁvattati. <br>
  an1.591-592:1.2 Katamo ekadhammo? <br>
  an1.591-592:1.3 Kāyagatā sati. <br>
  an1.591-592:1.4 Ayaṁ kho, bhikkhave, ekadhammo bhāvito bahulīkato paññāpabhedāya saṁvattati … anupādāparinibbānāya saṁvattatī”ti. <br>
  an1.593-595:1.0 593–595 <br>
  an1.593-595:1.1 “Ekadhamme, bhikkhave, bhāvite bahulīkate anekadhātupaṭivedho hoti … nānādhātupaṭivedho hoti … anekadhātupaṭisambhidā hoti. <br>
  an1.593-595:1.2 Katamasmiṁ ekadhamme? <br>
  an1.593-595:1.3 Kāyagatāya satiyā. <br>
  an1.593-595:1.4 Imasmiṁ kho, bhikkhave, ekadhamme bhāvite bahulīkate anekadhātupaṭivedho hoti … nānādhātupaṭivedho hoti … anekadhātupaṭisambhidā hotī”ti. <br>
  an1.596-599:1.0 596–599 <br>
  an1.596-599:1.1 “Ekadhammo, bhikkhave, bhāvito bahulīkato sotāpattiphalasacchikiriyāya saṁvattati … sakadāgāmiphalasacchikiriyāya saṁvattati … anāgāmiphalasacchikiriyāya saṁvattati … arahattaphalasacchikiriyāya saṁvattati. <br>
  an1.596-599:1.2 Katamo ekadhammo? <br>
  an1.596-599:1.3 Kāyagatā sati. <br>
  an1.596-599:1.4 Ayaṁ kho, bhikkhave, ekadhammo bhāvito bahulīkato sotāpattiphalasacchikiriyāya saṁvattati … sakadāgāmiphalasacchikiriyāya saṁvattati … anāgāmiphalasacchikiriyāya saṁvattati … arahattaphalasacchikiriyāya saṁvattatī”ti. <br>
  an1.600-615:1.0 600–615 <br>
  an1.600-615:1.1 “Ekadhammo, bhikkhave, bhāvito bahulīkato paññāpaṭilābhāya saṁvattati … paññāvuddhiyā saṁvattati … paññāvepullāya saṁvattati … mahāpaññatāya saṁvattati … puthupaññatāya saṁvattati … vipulapaññatāya saṁvattati … gambhīrapaññatāya saṁvattati … asāmantapaññatāya saṁvattati … bhūripaññatāya saṁvattati … paññābāhullāya saṁvattati … sīghapaññatāya saṁvattati … lahupaññatāya saṁvattati … hāsapaññatāya saṁvattati … javanapaññatāya saṁvattati … tikkhapaññatāya saṁvattati … nibbedhikapaññatāya saṁvattati. <br>
  an1.600-615:1.2 Katamo ekadhammo? <br>
  an1.600-615:1.3 Kāyagatā sati. <br>
  an1.600-615:1.4 Ayaṁ kho, bhikkhave, ekadhammo bhāvito bahulīkato paññāpaṭilābhāya saṁvattati … paññāvuddhiyā saṁvattati … paññāvepullāya saṁvattati … mahāpaññatāya saṁvattati … puthupaññatāya saṁvattati … vipulapaññatāya saṁvattati … gambhīrapaññatāya saṁvattati … asāmantapaññatāya saṁvattati … bhūripaññatāya saṁvattati … paññābāhullāya saṁvattati … sīghapaññatāya saṁvattati … lahupaññatāya saṁvattati … hāsapaññatāya saṁvattati … javanapaññatāya saṁvattati … tikkhapaññatāya saṁvattati … nibbedhikapaññatāya saṁvattatī”ti. <br>
  an1.600-615:1.5 (Kāyagatāsativaggo.) "<br>
  an1.616:0.1 Aṅguttara Nikāya 1 <br>
  an1.616:0.2 31. Amatavagga <br>
  an1.616:0.3 616–627 <br>
  an1.616:1.0 616 <br>
  an1.616:1.1 “Amataṁ te, bhikkhave, na paribhuñjanti ye kāyagatāsatiṁ na paribhuñjanti. <br>
  an1.616:1.2 Amataṁ te, bhikkhave, paribhuñjanti ye kāyagatāsatiṁ paribhuñjantī”ti. <br>
  an1.617:1.0 617 <br>
  an1.617:1.1 “Amataṁ tesaṁ, bhikkhave, aparibhuttaṁ yesaṁ kāyagatāsati aparibhuttā. <br>
  an1.617:1.2 Amataṁ tesaṁ, bhikkhave, paribhuttaṁ yesaṁ kāyagatāsati paribhuttā”ti. <br>
  an1.618:1.0 618 <br>
  an1.618:1.1 “Amataṁ tesaṁ, bhikkhave, parihīnaṁ yesaṁ kāyagatāsati parihīnā. <br>
  an1.618:1.2 Amataṁ tesaṁ, bhikkhave, aparihīnaṁ yesaṁ kāyagatāsati aparihīnā”ti. <br>
  an1.619:1.0 619 <br>
  an1.619:1.1 “Amataṁ tesaṁ, bhikkhave, viraddhaṁ yesaṁ kāyagatāsati viraddhā. <br>
  an1.619:1.2 Amataṁ tesaṁ, bhikkhave, āraddhaṁ yesaṁ kāyagatāsati āraddhā”ti. <br>
  an1.620:1.0 620 <br>
  an1.620:1.1 “Amataṁ te, bhikkhave, pamādiṁsu ye kāyagatāsatiṁ pamādiṁsu. <br>
  an1.620:1.2 Amataṁ te, bhikkhave, na pamādiṁsu ye kāyagatāsatiṁ na pamādiṁsu”. <br>
  an1.621:1.0 621 <br>
  an1.621:1.1 “Amataṁ tesaṁ, bhikkhave, pamuṭṭhaṁ yesaṁ kāyagatāsati pamuṭṭhā. <br>
  an1.621:1.2 Amataṁ tesaṁ, bhikkhave, appamuṭṭhaṁ yesaṁ kāyagatāsati appamuṭṭhā”ti. <br>
  an1.622:1.0 622 <br>
  an1.622:1.1 “Amataṁ tesaṁ, bhikkhave, anāsevitaṁ yesaṁ kāyagatāsati anāsevitā. <br>
  an1.622:1.2 Amataṁ tesaṁ, bhikkhave, āsevitaṁ yesaṁ kāyagatāsati āsevitā”ti. <br>
  an1.623:1.0 623 <br>
  an1.623:1.1 “Amataṁ tesaṁ, bhikkhave, abhāvitaṁ yesaṁ kāyagatāsati abhāvitā. <br>
  an1.623:1.2 Amataṁ tesaṁ, bhikkhave, bhāvitaṁ yesaṁ kāyagatāsati bhāvitā”ti. <br>
  an1.624:1.0 624 <br>
  an1.624:1.1 “Amataṁ tesaṁ, bhikkhave, abahulīkataṁ yesaṁ kāyagatāsati abahulīkatā. <br>
  an1.624:1.2 Amataṁ tesaṁ, bhikkhave, bahulīkataṁ yesaṁ kāyagatāsati bahulīkatā”ti. <br>
  an1.625:1.0 625 <br>
  an1.625:1.1 “Amataṁ tesaṁ, bhikkhave, anabhiññātaṁ yesaṁ kāyagatāsati anabhiññātā. <br>
  an1.625:1.2 Amataṁ tesaṁ, bhikkhave, abhiññātaṁ yesaṁ kāyagatāsati abhiññātā”ti. <br>
  an1.626:1.0 626 <br>
  an1.626:1.1 “Amataṁ tesaṁ, bhikkhave, apariññātaṁ yesaṁ kāyagatāsati apariññātā. <br>
  an1.626:1.2 Amataṁ tesaṁ, bhikkhave, pariññātaṁ yesaṁ kāyagatāsati pariññātā”ti. <br>
  an1.627:1.0 627 <br>
  an1.627:1.1 “Amataṁ tesaṁ, bhikkhave, asacchikataṁ yesaṁ kāyagatāsati asacchikatā. <br>
  an1.627:1.2 Amataṁ tesaṁ, bhikkhave, sacchikataṁ yesaṁ kāyagatāsati sacchikatā”ti. <br>
  an1.627:1.3 (…) <br>
  an1.627:2.1 Idamavoca bhagavā. <br>
  an1.627:2.2 Attamanā te bhikkhū bhagavato bhāsitaṁ abhinandunti. <br>
  an1.627:2.3 (Amatavaggo.) <br>
  an1.627:2.4 Ekakanipātapāḷi niṭṭhitā. "<br>
  an10.1:0.1 Aṅguttara Nikāya 10.1 <br>
  an10.1:0.2 1. Ānisaṁsavagga <br>
  an10.1:0.3 Kimatthiyasutta <br>
  an10.1:1.1 Evaṁ me sutaṁ—<br>
  an10.1:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.1:1.3 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  an10.1:2.1 “Kimatthiyāni, bhante, kusalāni sīlāni kimānisaṁsānī”ti? <br>
  an10.1:2.2 “Avippaṭisāratthāni kho, ānanda, kusalāni sīlāni avippaṭisārānisaṁsānī”ti. <br>
  an10.1:3.1 “Avippaṭisāro pana, bhante, kimatthiyo kimānisaṁso”ti? <br>
  an10.1:3.2 “Avippaṭisāro kho, ānanda, pāmojjattho pāmojjānisaṁso”ti. <br>
  an10.1:4.1 “Pāmojjaṁ pana, bhante, kimatthiyaṁ kimānisaṁsan”ti? <br>
  an10.1:4.2 “Pāmojjaṁ kho, ānanda, pītatthaṁ pītānisaṁsan”ti. <br>
  an10.1:5.1 “Pīti pana, bhante, kimatthiyā kimānisaṁsā”ti? <br>
  an10.1:5.2 “Pīti kho, ānanda, passaddhatthā passaddhānisaṁsā”ti. <br>
  an10.1:6.1 “Passaddhi pana, bhante, kimatthiyā kimānisaṁsā”ti? <br>
  an10.1:6.2 “Passaddhi kho, ānanda, sukhatthā sukhānisaṁsā”ti. <br>
  an10.1:7.1 “Sukhaṁ pana, bhante, kimatthiyaṁ kimānisaṁsan”ti? <br>
  an10.1:7.2 “Sukhaṁ kho, ānanda, samādhatthaṁ samādhānisaṁsan”ti. <br>
  an10.1:8.1 “Samādhi pana, bhante, kimatthiyo kimānisaṁso”ti? <br>
  an10.1:8.2 “Samādhi kho, ānanda, yathābhūtañāṇadassanattho yathābhūtañāṇadassanānisaṁso”ti. <br>
  an10.1:9.1 “Yathābhūtañāṇadassanaṁ pana, bhante, kimatthiyaṁ kimānisaṁsan”ti? <br>
  an10.1:9.2 “Yathābhūtañāṇadassanaṁ kho, ānanda, nibbidāvirāgatthaṁ nibbidāvirāgānisaṁsan”ti. <br>
  an10.1:10.1 “Nibbidāvirāgo pana, bhante, kimatthiyo kimānisaṁso”ti? <br>
  an10.1:10.2 “Nibbidāvirāgo kho, ānanda, vimuttiñāṇadassanattho vimuttiñāṇadassanānisaṁso. <br>
  an10.1:11.1 Iti kho, ānanda, kusalāni sīlāni avippaṭisāratthāni avippaṭisārānisaṁsāni; <br>
  an10.1:11.2 avippaṭisāro pāmojjattho pāmojjānisaṁso; <br>
  an10.1:11.3 pāmojjaṁ pītatthaṁ pītānisaṁsaṁ; <br>
  an10.1:11.4 pīti passaddhatthā passaddhānisaṁsā; <br>
  an10.1:11.5 passaddhi sukhatthā sukhānisaṁsā; <br>
  an10.1:11.6 sukhaṁ samādhatthaṁ samādhānisaṁsaṁ; <br>
  an10.1:11.7 samādhi yathābhūtañāṇadassanattho yathābhūtañāṇadassanānisaṁso; <br>
  an10.1:11.8 yathābhūtañāṇadassanaṁ nibbidāvirāgatthaṁ nibbidāvirāgānisaṁsaṁ; <br>
  an10.1:11.9 nibbidāvirāgo vimuttiñāṇadassanattho vimuttiñāṇadassanānisaṁso. <br>
  an10.1:11.10 Iti kho, ānanda, kusalāni sīlāni anupubbena aggāya parentī”ti. <br>
  an10.1:11.11 Paṭhamaṁ. "<br>
  an10.2:0.1 Aṅguttara Nikāya 10.2 <br>
  an10.2:0.2 1. Ānisaṁsavagga <br>
  an10.2:0.3 Cetanākaraṇīyasutta <br>
  an10.2:1.1 “Sīlavato, bhikkhave, sīlasampannassa na cetanāya karaṇīyaṁ: <br>
  an10.2:1.2 ‘avippaṭisāro me uppajjatū’ti. <br>
  an10.2:1.3 Dhammatā esā, bhikkhave, yaṁ sīlavato sīlasampannassa avippaṭisāro uppajjati. <br>
  an10.2:1.4 Avippaṭisārissa, bhikkhave, na cetanāya karaṇīyaṁ: <br>
  an10.2:1.5 ‘pāmojjaṁ me uppajjatū’ti. <br>
  an10.2:1.6 Dhammatā esā, bhikkhave, yaṁ avippaṭisārissa pāmojjaṁ jāyati. <br>
  an10.2:1.7 Pamuditassa, bhikkhave, na cetanāya karaṇīyaṁ: <br>
  an10.2:1.8 ‘pīti me uppajjatū’ti. <br>
  an10.2:1.9 Dhammatā esā, bhikkhave, yaṁ pamuditassa pīti uppajjati. <br>
  an10.2:1.10 Pītimanassa, bhikkhave, na cetanāya karaṇīyaṁ: <br>
  an10.2:1.11 ‘kāyo me passambhatū’ti. <br>
  an10.2:1.12 Dhammatā esā, bhikkhave, yaṁ pītimanassa kāyo passambhati. <br>
  an10.2:1.13 Passaddhakāyassa, bhikkhave, na cetanāya karaṇīyaṁ: <br>
  an10.2:1.14 ‘sukhaṁ vediyāmī’ti. <br>
  an10.2:1.15 Dhammatā esā, bhikkhave, yaṁ passaddhakāyo sukhaṁ vediyati. <br>
  an10.2:1.16 Sukhino, bhikkhave, na cetanāya karaṇīyaṁ: <br>
  an10.2:1.17 ‘cittaṁ me samādhiyatū’ti. <br>
  an10.2:1.18 Dhammatā esā, bhikkhave, yaṁ sukhino cittaṁ samādhiyati. <br>
  an10.2:1.19 Samāhitassa, bhikkhave, na cetanāya karaṇīyaṁ: <br>
  an10.2:1.20 ‘yathābhūtaṁ jānāmi passāmī’ti. <br>
  an10.2:1.21 Dhammatā esā, bhikkhave, yaṁ samāhito yathābhūtaṁ jānāti passati. <br>
  an10.2:1.22 Yathābhūtaṁ, bhikkhave, jānato passato na cetanāya karaṇīyaṁ: <br>
  an10.2:1.23 ‘nibbindāmi virajjāmī’ti. <br>
  an10.2:1.24 Dhammatā esā, bhikkhave, yaṁ yathābhūtaṁ jānaṁ passaṁ nibbindati virajjati. <br>
  an10.2:1.25 Nibbinnassa, bhikkhave, virattassa na cetanāya karaṇīyaṁ: <br>
  an10.2:1.26 ‘vimuttiñāṇadassanaṁ sacchikaromī’ti. <br>
  an10.2:1.27 Dhammatā esā, bhikkhave, yaṁ nibbinno viratto vimuttiñāṇadassanaṁ sacchikaroti. <br>
  an10.2:2.1 Iti kho, bhikkhave, nibbidāvirāgo vimuttiñāṇadassanattho vimuttiñāṇadassanānisaṁso; <br>
  an10.2:2.2 yathābhūtañāṇadassanaṁ nibbidāvirāgatthaṁ nibbidāvirāgānisaṁsaṁ; <br>
  an10.2:2.3 samādhi yathābhūtañāṇadassanattho yathābhūtañāṇadassanānisaṁso; <br>
  an10.2:2.4 sukhaṁ samādhatthaṁ samādhānisaṁsaṁ; <br>
  an10.2:2.5 passaddhi sukhatthā sukhānisaṁsā; <br>
  an10.2:2.6 pīti passaddhatthā passaddhānisaṁsā; <br>
  an10.2:2.7 pāmojjaṁ pītatthaṁ pītānisaṁsaṁ; <br>
  an10.2:2.8 avippaṭisāro pāmojjattho pāmojjānisaṁso; <br>
  an10.2:2.9 kusalāni sīlāni avippaṭisāratthāni avippaṭisārānisaṁsāni. <br>
  an10.2:2.10 Iti kho, bhikkhave, dhammā dhamme abhisandenti, dhammā dhamme paripūrenti apārā pāraṁ gamanāyā”ti. <br>
  an10.2:2.11 Dutiyaṁ. "<br>
  an10.3:0.1 Aṅguttara Nikāya 10.3 <br>
  an10.3:0.2 1. Ānisaṁsavagga <br>
  an10.3:0.3 Paṭhamaupanisasutta <br>
  an10.3:1.1 “Dussīlassa, bhikkhave, sīlavipannassa hatūpaniso hoti avippaṭisāro; <br>
  an10.3:1.2 avippaṭisāre asati avippaṭisāravipannassa hatūpanisaṁ hoti pāmojjaṁ; <br>
  an10.3:1.3 pāmojje asati pāmojjavipannassa hatūpanisā hoti pīti; <br>
  an10.3:1.4 pītiyā asati pītivipannassa hatūpanisā hoti passaddhi; <br>
  an10.3:1.5 passaddhiyā asati passaddhivipannassa hatūpanisaṁ hoti sukhaṁ; <br>
  an10.3:1.6 sukhe asati sukhavipannassa hatūpaniso hoti sammāsamādhi; <br>
  an10.3:1.7 sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ; <br>
  an10.3:1.8 yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo; <br>
  an10.3:1.9 nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ. <br>
  an10.3:1.10 Seyyathāpi, bhikkhave, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati. <br>
  an10.3:1.11 Evamevaṁ kho, bhikkhave, dussīlassa sīlavipannassa hatūpaniso hoti avippaṭisāro; <br>
  an10.3:1.12 avippaṭisāre asati avippaṭisāravipannassa hatūpanisaṁ hoti …pe… <br>
  an10.3:1.13 vimuttiñāṇadassanaṁ. <br>
  an10.3:2.1 Sīlavato, bhikkhave, sīlasampannassa upanisasampanno hoti avippaṭisāro; <br>
  an10.3:2.2 avippaṭisāre sati avippaṭisārasampannassa upanisasampannaṁ hoti pāmojjaṁ; <br>
  an10.3:2.3 pāmojje sati pāmojjasampannassa upanisasampannā hoti pīti; <br>
  an10.3:2.4 pītiyā sati pītisampannassa upanisasampannā hoti passaddhi; <br>
  an10.3:2.5 passaddhiyā sati passaddhisampannassa upanisasampannaṁ hoti sukhaṁ; <br>
  an10.3:2.6 sukhe sati sukhasampannassa upanisasampanno hoti sammāsamādhi; <br>
  an10.3:2.7 sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ; <br>
  an10.3:2.8 yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo; <br>
  an10.3:2.9 nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ. <br>
  an10.3:2.10 Seyyathāpi, bhikkhave, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati. <br>
  an10.3:2.11 Evamevaṁ kho, bhikkhave, sīlavato sīlasampannassa upanisasampanno hoti avippaṭisāro; <br>
  an10.3:2.12 avippaṭisāre sati avippaṭisārasampannassa upanisasampannaṁ hoti …pe… <br>
  an10.3:2.13 vimuttiñāṇadassanan”ti. <br>
  an10.3:2.14 Tatiyaṁ. "<br>
  an10.4:0.1 Aṅguttara Nikāya 10.4 <br>
  an10.4:0.2 1. Ānisaṁsavagga <br>
  an10.4:0.3 Dutiyaupanisasutta <br>
  an10.4:1.1 Tatra kho āyasmā sāriputto bhikkhū āmantesi …pe… <br>
  an10.4:1.2 “dussīlassa, āvuso, sīlavipannassa hatūpaniso hoti avippaṭisāro; <br>
  an10.4:1.3 avippaṭisāre asati avippaṭisāravipannassa hatūpanisaṁ hoti …pe… <br>
  an10.4:1.4 vimuttiñāṇadassanaṁ. <br>
  an10.4:1.5 Seyyathāpi, āvuso, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati. <br>
  an10.4:1.6 Evamevaṁ kho, āvuso, dussīlassa sīlavipannassa hatūpaniso hoti avippaṭisāro; <br>
  an10.4:1.7 avippaṭisāre asati avippaṭisāravipannassa hatūpanisaṁ hoti …pe… <br>
  an10.4:1.8 vimuttiñāṇadassanaṁ. <br>
  an10.4:2.1 Sīlavato, āvuso, sīlasampannassa upanisasampanno hoti avippaṭisāro; <br>
  an10.4:2.2 avippaṭisāre sati avippaṭisārasampannassa upanisasampannaṁ hoti …pe… <br>
  an10.4:2.3 vimuttiñāṇadassanaṁ. <br>
  an10.4:2.4 Seyyathāpi, āvuso, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati. <br>
  an10.4:2.5 Evamevaṁ kho, āvuso, sīlavato sīlasampannassa upanisasampanno hoti avippaṭisāro; <br>
  an10.4:2.6 avippaṭisāre sati avippaṭisārasampannassa upanisasampannaṁ hoti …pe… <br>
  an10.4:2.7 vimuttiñāṇadassanan”ti. <br>
  an10.4:2.8 Catutthaṁ. "<br>
  an10.5:0.1 Aṅguttara Nikāya 10.5 <br>
  an10.5:0.2 1. Ānisaṁsavagga <br>
  an10.5:0.3 Tatiyaupanisasutta <br>
  an10.5:1.1 Tatra kho āyasmā ānando bhikkhū āmantesi …pe… <br>
  an10.5:1.2 “dussīlassa, āvuso, sīlavipannassa hatūpaniso hoti avippaṭisāro; <br>
  an10.5:1.3 avippaṭisāre asati avippaṭisāravipannassa hatūpanisaṁ hoti pāmojjaṁ; <br>
  an10.5:1.4 pāmojje asati pāmojjavipannassa hatūpanisā hoti pīti; <br>
  an10.5:1.5 pītiyā asati pītivipannassa hatūpanisā hoti passaddhi; <br>
  an10.5:1.6 passaddhiyā asati passaddhivipannassa hatūpanisaṁ hoti sukhaṁ; <br>
  an10.5:1.7 sukhe asati sukhavipannassa hatūpaniso hoti sammāsamādhi; <br>
  an10.5:1.8 sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ; <br>
  an10.5:1.9 yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo; <br>
  an10.5:1.10 nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ. <br>
  an10.5:1.11 Seyyathāpi, āvuso, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati. <br>
  an10.5:1.12 Evamevaṁ kho, āvuso, dussīlassa sīlavipannassa hatūpaniso hoti avippaṭisāro; <br>
  an10.5:1.13 avippaṭisāre asati avippaṭisāravipannassa hatūpanisaṁ hoti …pe… <br>
  an10.5:1.14 vimuttiñāṇadassanaṁ. <br>
  an10.5:2.1 Sīlavato, āvuso, sīlasampannassa upanisasampanno hoti avippaṭisāro; <br>
  an10.5:2.2 avippaṭisāre sati avippaṭisārasampannassa upanisasampannaṁ hoti pāmojjaṁ; <br>
  an10.5:2.3 pāmojje sati pāmojjasampannassa upanisasampannā hoti pīti; <br>
  an10.5:2.4 pītiyā sati pītisampannassa upanisasampannā hoti passaddhi; <br>
  an10.5:2.5 passaddhiyā sati passaddhisampannassa upanisasampannaṁ hoti sukhaṁ; <br>
  an10.5:2.6 sukhe sati sukhasampannassa upanisasampanno hoti sammāsamādhi; <br>
  an10.5:2.7 sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ; <br>
  an10.5:2.8 yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo; <br>
  an10.5:2.9 nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ. <br>
  an10.5:2.10 Seyyathāpi, āvuso, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati. <br>
  an10.5:2.11 Evamevaṁ kho, āvuso, sīlavato sīlasampannassa upanisasampanno hoti avippaṭisāro; <br>
  an10.5:2.12 avippaṭisāre sati avippaṭisārasampannassa upanisasampannaṁ hoti …pe… <br>
  an10.5:2.13 vimuttiñāṇadassanan”ti. <br>
  an10.5:2.14 Pañcamaṁ. "<br>
  an10.6:0.1 Aṅguttara Nikāya 10.6 <br>
  an10.6:0.2 1. Ānisaṁsavagga <br>
  an10.6:0.3 Samādhisutta <br>
  an10.6:1.1 Atha kho āyasmā ānando yena bhagavā tenupasaṅkami …pe… ekamantaṁ nisinno kho āyasmā ānando bhagavantaṁ etadavoca: <br>
  an10.6:1.2 “siyā nu kho, bhante, bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa; saññī ca pana assā”ti? <br>
  an10.6:1.3 “Siyā, ānanda, bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa; saññī ca pana assā”ti. <br>
  an10.6:2.1 “Yathā kathaṁ pana, bhante, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa; saññī ca pana assā”ti? <br>
  an10.6:3.1 “Idhānanda, bhikkhu evaṁsaññī hoti: <br>
  an10.6:3.2 ‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. <br>
  an10.6:3.3 Evaṁ kho, ānanda, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa; saññī ca pana assā”ti. <br>
  an10.6:3.4 Chaṭṭhaṁ. "<br>
  an10.7:0.1 Aṅguttara Nikāya 10.7 <br>
  an10.7:0.2 1. Ānisaṁsavagga <br>
  an10.7:0.3 Sāriputtasutta <br>
  an10.7:1.1 Atha kho āyasmā ānando yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi. <br>
  an10.7:1.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā ānando āyasmantaṁ sāriputtaṁ etadavoca: <br>
  an10.7:2.1 “Siyā nu kho, āvuso sāriputta, bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa; saññī ca pana assā”ti? <br>
  an10.7:3.1 “Siyā, āvuso ānanda, bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… na paraloke paralokasaññī assa; saññī ca pana assā”ti. <br>
  an10.7:4.1 “Yathā kathaṁ pana, āvuso sāriputta, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… saññī ca pana assā”ti? <br>
  an10.7:4.2 “Ekamidāhaṁ, āvuso ānanda, samayaṁ idheva sāvatthiyaṁ viharāmi andhavanasmiṁ. <br>
  an10.7:4.3 Tatthāhaṁ tathārūpaṁ samādhiṁ samāpajjiṁ yathā neva pathaviyaṁ pathavisaññī ahosiṁ, na āpasmiṁ āposaññī ahosiṁ, na tejasmiṁ tejosaññī ahosiṁ, na vāyasmiṁ vāyosaññī ahosiṁ, na ākāsānañcāyatane ākāsānañcāyatanasaññī ahosiṁ, na viññāṇañcāyatane viññāṇañcāyatanasaññī ahosiṁ, na ākiñcaññāyatane ākiñcaññāyatanasaññī ahosiṁ, na nevasaññānāsaññāyatane nevasaññānāsaññāyatanasaññī ahosiṁ, na idhaloke idhalokasaññī ahosiṁ, na paraloke paralokasaññī ahosiṁ; saññī ca pana ahosin”ti. <br>
  an10.7:5.1 “Kiṁsaññī panāyasmā sāriputto tasmiṁ samaye ahosī”ti? <br>
  an10.7:5.2 “‘Bhavanirodho nibbānaṁ bhavanirodho nibbānan’ti kho me, āvuso, aññāva saññā uppajjati aññāva saññā nirujjhati. <br>
  an10.7:5.3 Seyyathāpi, āvuso, sakalikaggissa jhāyamānassa aññāva acci uppajjati aññāva acci nirujjhati; <br>
  an10.7:5.4 evamevaṁ kho, āvuso, ‘bhavanirodho nibbānaṁ bhavanirodho nibbānan’ti aññāva saññā uppajjati aññāva saññā nirujjhati. <br>
  an10.7:5.5 ‘Bhavanirodho nibbānan’ti saññī ca panāhaṁ, āvuso, tasmiṁ samaye ahosin”ti. <br>
  an10.7:5.6 Sattamaṁ. "<br>
  an10.8:0.1 Aṅguttara Nikāya 10.8 <br>
  an10.8:0.2 1. Ānisaṁsavagga <br>
  an10.8:0.3 Jhānasutta <br>
  an10.8:1.1 “Saddho ca, bhikkhave, bhikkhu hoti, no ca sīlavā; <br>
  an10.8:1.2 evaṁ so tenaṅgena aparipūro hoti. <br>
  an10.8:1.3 Tena taṁ aṅgaṁ paripūretabbaṁ: <br>
  an10.8:1.4 ‘kintāhaṁ saddho ca assaṁ, sīlavā cā’ti. <br>
  an10.8:1.5 Yato ca kho, bhikkhave, bhikkhu saddho ca hoti sīlavā ca, evaṁ so tenaṅgena paripūro hoti. <br>
  an10.8:2.1 Saddho ca, bhikkhave, bhikkhu hoti sīlavā ca, no ca bahussuto …pe… <br>
  an10.8:2.2 bahussuto ca, no ca dhammakathiko … <br>
  an10.8:2.3 dhammakathiko ca, no ca parisāvacaro … <br>
  an10.8:2.4 parisāvacaro ca, no ca visārado parisāya dhammaṁ deseti … <br>
  an10.8:2.5 visārado ca parisāya dhammaṁ deseti, no ca vinayadharo … <br>
  an10.8:2.6 vinayadharo ca, no ca āraññiko pantasenāsano … <br>
  an10.8:2.7 āraññiko ca pantasenāsano, no ca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī … <br>
  an10.8:2.8 catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī, no ca āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an10.8:2.9 Evaṁ so tenaṅgena aparipūro hoti. <br>
  an10.8:2.10 Tena taṁ aṅgaṁ paripūretabbaṁ: <br>
  an10.8:2.11 ‘kintāhaṁ saddho ca assaṁ, sīlavā ca, bahussuto ca, dhammakathiko ca, parisāvacaro ca, visārado ca parisāya dhammaṁ deseyyaṁ, vinayadharo ca, āraññiko ca pantasenāsano, catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī assaṁ akicchalābhī akasiralābhī, āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti. <br>
  an10.8:3.1 Yato ca kho, bhikkhave, bhikkhu saddho ca hoti, sīlavā ca, bahussuto ca, dhammakathiko ca, parisāvacaro ca, visārado ca parisāya dhammaṁ deseti, vinayadharo ca, āraññiko ca pantasenāsano, catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī, āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati; <br>
  an10.8:3.2 evaṁ so tenaṅgena paripūro hoti. <br>
  an10.8:3.3 Imehi kho, bhikkhave, dasahi dhammehi samannāgato bhikkhu samantapāsādiko ca hoti sabbākāraparipūro cā”ti. <br>
  an10.8:3.4 Aṭṭhamaṁ. "<br>
  an10.9:0.1 Aṅguttara Nikāya 10.9 <br>
  an10.9:0.2 1. Ānisaṁsavagga <br>
  an10.9:0.3 Santavimokkhasutta <br>
  an10.9:1.1 “Saddho ca, bhikkhave, bhikkhu hoti, no ca sīlavā …pe… <br>
  an10.9:1.2 sīlavā ca, no ca bahussuto … <br>
  an10.9:1.3 bahussuto ca, no ca dhammakathiko … <br>
  an10.9:1.4 dhammakathiko ca, no ca parisāvacaro … <br>
  an10.9:1.5 parisāvacaro ca, no ca visārado parisāya dhammaṁ deseti … <br>
  an10.9:1.6 visārado ca parisāya dhammaṁ deseti, no ca vinayadharo … <br>
  an10.9:1.7 vinayadharo ca, no ca āraññiko pantasenāsano … <br>
  an10.9:1.8 āraññiko ca pantasenāsano, no ca ye te santā vimokkhā atikkamma rūpe āruppā te kāyena phusitvā viharati … <br>
  an10.9:1.9 ye te santā vimokkhā atikkamma rūpe āruppā te ca kāyena phusitvā viharati, no ca āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an10.9:1.10 Evaṁ so tenaṅgena aparipūro hoti. <br>
  an10.9:1.11 Tena taṁ aṅgaṁ paripūretabbaṁ: <br>
  an10.9:1.12 ‘kintāhaṁ saddho ca assaṁ, sīlavā ca, bahussuto ca, dhammakathiko ca, parisāvacaro ca, visārado ca parisāya dhammaṁ deseyyaṁ, vinayadharo ca, āraññiko ca pantasenāsano, ye te santā vimokkhā atikkamma rūpe āruppā te ca kāyena phusitvā vihareyyaṁ, āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti. <br>
  an10.9:2.1 Yato ca kho, bhikkhave, bhikkhu saddho ca hoti, sīlavā ca, bahussuto ca, dhammakathiko ca, parisāvacaro ca, visārado ca parisāya dhammaṁ deseti, vinayadharo ca, āraññiko ca pantasenāsano, ye te santā vimokkhā atikkamma rūpe āruppā te ca kāyena phusitvā viharati, āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati; <br>
  an10.9:2.2 evaṁ so tenaṅgena paripūro hoti. <br>
  an10.9:2.3 Imehi kho, bhikkhave, dasahi dhammehi samannāgato bhikkhu samantapāsādiko ca hoti sabbākāraparipūro cā”ti. <br>
  an10.9:2.4 Navamaṁ. "<br>
  an10.10:0.1 Aṅguttara Nikāya 10.10 <br>
  an10.10:0.2 1. Ānisaṁsavagga <br>
  an10.10:0.3 Vijjāsutta <br>
  an10.10:1.1 “Saddho ca, bhikkhave, bhikkhu hoti, no ca sīlavā. <br>
  an10.10:1.2 Evaṁ so tenaṅgena aparipūro hoti. <br>
  an10.10:1.3 Tena taṁ aṅgaṁ paripūretabbaṁ: <br>
  an10.10:1.4 ‘kintāhaṁ saddho ca assaṁ sīlavā cā’ti. <br>
  an10.10:1.5 Yato ca kho, bhikkhave, bhikkhu saddho ca hoti, sīlavā ca, evaṁ so tenaṅgena paripūro hoti. <br>
  an10.10:2.1 Saddho ca, bhikkhave, bhikkhu hoti sīlavā ca, no ca bahussuto bahussuto ca, <br>
  an10.10:2.2 no ca dhammakathiko …pe… <br>
  an10.10:2.3 dhammakathiko ca, no ca parisāvacaro parisāvacaro ca, <br>
  an10.10:2.4 no ca visārado parisāya dhammaṁ deseti visārado ca parisāya dhammaṁ deseti, <br>
  an10.10:2.5 no ca vinayadharo vinayadharo ca, <br>
  an10.10:2.6 no ca anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati. Anekavihitañca …pe… pubbenivāsaṁ anussarati, <br>
  an10.10:2.7 no ca dibbena cakkhunā visuddhena atikkantamānusakena …pe… yathākammūpage satte pajānāti dibbena ca cakkhunā visuddhena atikkantamānusakena …pe… <br>
  an10.10:2.8 yathākammūpage satte pajānāti, no ca āsavānaṁ khayā …pe… sacchikatvā upasampajja viharati. <br>
  an10.10:2.9 Evaṁ so tenaṅgena aparipūro hoti. <br>
  an10.10:2.10 Tena taṁ aṅgaṁ paripūretabbaṁ: <br>
  an10.10:2.11 ‘kintāhaṁ saddho ca assaṁ, sīlavā ca, bahussuto ca, dhammakathiko ca, parisāvacaro ca, visārado ca parisāya dhammaṁ deseyyaṁ, vinayadharo ca, anekavihitañca pubbenivāsaṁ anussareyyaṁ, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussareyyaṁ, dibbena ca cakkhunā visuddhena atikkantamānusakena …pe… yathākammūpage satte pajāneyyaṁ, āsavānañca khayā …pe… sacchikatvā upasampajja vihareyyan’ti. <br>
  an10.10:3.1 Yato ca kho, bhikkhave, bhikkhu saddho ca hoti, sīlavā ca, bahussuto ca, dhammakathiko ca, parisāvacaro ca, visārado ca parisāya dhammaṁ deseti, vinayadharo ca, anekavihitañca pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati, dibbena ca cakkhunā visuddhena atikkantamānusakena …pe… yathākammūpage satte pajānāti, āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an10.10:3.2 Evaṁ so tenaṅgena paripūro hoti. <br>
  an10.10:3.3 Imehi kho, bhikkhave, dasahi dhammehi samannāgato bhikkhu samantapāsādiko ca hoti sabbākāraparipūro cā”ti. <br>
  an10.10:3.4 Dasamaṁ. <br>
  an10.10:3.5 Ānisaṁsavaggo paṭhamo. <br>
  an10.10:4.0 Tassuddānaṁ <br>
  an10.10:4.1 Kimatthiyaṁ cetanā ca, <br>
  an10.10:4.2 tayo upanisāpi ca; <br>
  an10.10:4.3 Samādhi sāriputto ca, <br>
  an10.10:4.4 jhānaṁ santena vijjayāti. "<br>
  an10.11:0.1 Aṅguttara Nikāya 10.11 <br>
  an10.11:0.2 2. Nāthavagga <br>
  an10.11:0.3 Senāsanasutta <br>
  an10.11:1.1 “Pañcaṅgasamannāgato, bhikkhave, bhikkhu pañcaṅgasamannāgataṁ senāsanaṁ sevamāno bhajamāno nacirasseva āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyya. <br>
  an10.11:2.1 Kathañca, bhikkhave, bhikkhu pañcaṅgasamannāgato hoti? <br>
  an10.11:2.2 Idha, bhikkhave, bhikkhu saddho hoti; saddahati tathāgatassa bodhiṁ: <br>
  an10.11:2.3 ‘itipi so bhagavā …pe… bhagavā’ti; <br>
  an10.11:2.4 appābādho hoti appātaṅko, samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya; <br>
  an10.11:2.5 asaṭho hoti amāyāvī, yathābhūtaṁ attānaṁ āvikattā satthari vā viññūsu vā sabrahmacārīsu; <br>
  an10.11:2.6 āraddhavīriyo viharati, akusalānaṁ dhammānaṁ pahānāya, kusalānaṁ dhammānaṁ upasampadāya; thāmavā daḷhaparakkamo anikkhittadhuro kusalesu dhammesu; <br>
  an10.11:2.7 paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā. <br>
  an10.11:2.8 Evaṁ kho, bhikkhave, bhikkhu pañcaṅgasamannāgato hoti. <br>
  an10.11:3.1 Kathañca, bhikkhave, senāsanaṁ pañcaṅgasamannāgataṁ hoti? <br>
  an10.11:3.2 Idha, bhikkhave, senāsanaṁ nātidūraṁ hoti nāccāsannaṁ gamanāgamanasampannaṁ <br>
  an10.11:3.3 divā appākiṇṇaṁ rattiṁ appasaddaṁ appanigghosaṁ <br>
  an10.11:3.4 appaḍaṁsamakasavātātapasarīsapasamphassaṁ; <br>
  an10.11:3.5 tasmiṁ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā; <br>
  an10.11:3.6 tasmiṁ kho pana senāsane therā bhikkhū viharanti bahussutā āgatāgamā dhammadharā vinayadharā mātikādharā; <br>
  an10.11:3.7 te kālena kālaṁ upasaṅkamitvā paripucchati paripañhati: <br>
  an10.11:3.8 ‘idaṁ, bhante, kathaṁ, imassa ko attho’ti; <br>
  an10.11:3.9 tassa te āyasmanto avivaṭañceva vivaranti anuttānīkatañca uttāniṁ karonti anekavihitesu ca kaṅkhāṭhāniyesu dhammesu kaṅkhaṁ paṭivinodenti. <br>
  an10.11:3.10 Evaṁ kho, bhikkhave, senāsanaṁ pañcaṅgasamannāgataṁ hoti. <br>
  an10.11:3.11 Pañcaṅgasamannāgato kho, bhikkhave, bhikkhu pañcaṅgasamannāgataṁ senāsanaṁ sevamāno bhajamāno nacirasseva āsavānaṁ khayā …pe… sacchikatvā upasampajja vihareyyā”ti. <br>
  an10.11:3.12 Paṭhamaṁ. "<br>
  an10.12:0.1 Aṅguttara Nikāya 10.12 <br>
  an10.12:0.2 2. Nāthavagga <br>
  an10.12:0.3 Pañcaṅgasutta <br>
  an10.12:1.1 “Pañcaṅgavippahīno, bhikkhave, bhikkhu pañcaṅgasamannāgato imasmiṁ dhammavinaye ‘kevalī vusitavā uttamapuriso’ti vuccati. <br>
  an10.12:1.2 Kathañca, bhikkhave, bhikkhu pañcaṅgavippahīno hoti? <br>
  an10.12:1.3 Idha, bhikkhave, bhikkhuno kāmacchando pahīno hoti, byāpādo pahīno hoti, thinamiddhaṁ pahīnaṁ hoti, uddhaccakukkuccaṁ pahīnaṁ hoti, vicikicchā pahīnā hoti. <br>
  an10.12:1.4 Evaṁ kho, bhikkhave, bhikkhu pañcaṅgavippahīno hoti. <br>
  an10.12:2.1 Kathañca, bhikkhave, bhikkhu pañcaṅgasamannāgato hoti? <br>
  an10.12:2.2 Idha, bhikkhave, bhikkhu asekhena sīlakkhandhena samannāgato hoti, asekhena samādhikkhandhena samannāgato hoti, asekhena paññākkhandhena samannāgato hoti, asekhena vimuttikkhandhena samannāgato hoti, asekhena vimuttiñāṇadassanakkhandhena samannāgato hoti. <br>
  an10.12:2.3 Evaṁ kho, bhikkhave, bhikkhu pañcaṅgasamannāgato hoti. <br>
  an10.12:3.1 Pañcaṅgavippahīno kho, bhikkhave, bhikkhu pañcaṅgasamannāgato imasmiṁ dhammavinaye ‘kevalī vusitavā uttamapuriso’ti vuccati. <br>
  an10.12:4.1 Kāmacchando ca byāpādo, <br>
  an10.12:4.2 thinamiddhañca bhikkhuno; <br>
  an10.12:4.3 Uddhaccaṁ vicikicchā ca, <br>
  an10.12:4.4 sabbasova na vijjati. <br>
  an10.12:5.1 Asekhena ca sīlena, <br>
  an10.12:5.2 asekhena samādhinā; <br>
  an10.12:5.3 Vimuttiyā ca sampanno, <br>
  an10.12:5.4 ñāṇena ca tathāvidho. <br>
  an10.12:6.1 Sa ve pañcaṅgasampanno, <br>
  an10.12:6.2 pañca aṅge vivajjayaṁ; <br>
  an10.12:6.3 Imasmiṁ dhammavinaye, <br>
  an10.12:6.4 kevalī iti vuccatī”ti. <br>
  an10.12:6.5 Dutiyaṁ. "<br>
  an10.13:0.1 Aṅguttara Nikāya 10.13 <br>
  an10.13:0.2 2. Nāthavagga <br>
  an10.13:0.3 Saṁyojanasutta <br>
  an10.13:1.1 “Dasayimāni, bhikkhave, saṁyojanāni. <br>
  an10.13:1.2 Katamāni dasa? <br>
  an10.13:1.3 Pañcorambhāgiyāni saṁyojanāni, pañcuddhambhāgiyāni saṁyojanāni. <br>
  an10.13:1.4 Katamāni pañcorambhāgiyāni saṁyojanāni? <br>
  an10.13:1.5 Sakkāyadiṭṭhi, vicikicchā, sīlabbataparāmāso, kāmacchando, byāpādo—<br>
  an10.13:1.6 imāni pañcorambhāgiyāni saṁyojanāni. <br>
  an10.13:2.1 Katamāni pañcuddhambhāgiyāni saṁyojanāni? <br>
  an10.13:2.2 Rūparāgo, arūparāgo, māno, uddhaccaṁ, avijjā—<br>
  an10.13:2.3 imāni pañcuddhambhāgiyāni saṁyojanāni. <br>
  an10.13:2.4 Imāni kho, bhikkhave, dasa saṁyojanānī”ti. <br>
  an10.13:2.5 Tatiyaṁ. "<br>
  an10.14:0.1 Aṅguttara Nikāya 10.14 <br>
  an10.14:0.2 2. Nāthavagga <br>
  an10.14:0.3 Cetokhilasutta <br>
  an10.14:1.1 “Yassa kassaci, bhikkhave, bhikkhussa vā bhikkhuniyā vā pañca cetokhilā appahīnā pañca cetasovinibandhā asamucchinnā, tassa yā ratti vā divaso vā āgacchati hāniyeva pāṭikaṅkhā kusalesu dhammesu no vuddhi. <br>
  an10.14:2.1 Katamassa pañca cetokhilā appahīnā honti? <br>
  an10.14:2.2 Idha, bhikkhave, bhikkhu satthari kaṅkhati vicikicchati nādhimuccati na sampasīdati. <br>
  an10.14:2.3 Yo so, bhikkhave, bhikkhu satthari kaṅkhati vicikicchati nādhimuccati na sampasīdati, tassa cittaṁ na namati ātappāya anuyogāya sātaccāya padhānāya. <br>
  an10.14:2.4 Yassa cittaṁ na namati ātappāya anuyogāya sātaccāya padhānāya, evamassāyaṁ paṭhamo cetokhilo appahīno hoti. <br>
  an10.14:3.1 Puna caparaṁ, bhikkhave, bhikkhu dhamme kaṅkhati …pe… <br>
  an10.14:3.2 saṅghe kaṅkhati … <br>
  an10.14:3.3 sikkhāya kaṅkhati … <br>
  an10.14:3.4 sabrahmacārīsu kupito hoti anattamano āhatacitto khilajāto. <br>
  an10.14:3.5 Yo so, bhikkhave, bhikkhu sabrahmacārīsu kupito hoti anattamano āhatacitto khilajāto, tassa cittaṁ na namati ātappāya anuyogāya sātaccāya padhānāya. <br>
  an10.14:3.6 Yassa cittaṁ na namati ātappāya anuyogāya sātaccāya padhānāya, evamassāyaṁ pañcamo cetokhilo appahīno hoti. <br>
  an10.14:3.7 Imassa pañca cetokhilā appahīnā honti. <br>
  an10.14:4.1 Katamassa pañca cetasovinibandhā asamucchinnā honti? <br>
  an10.14:4.2 Idha, bhikkhave, bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho. <br>
  an10.14:4.3 Yo so, bhikkhave, bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho, tassa cittaṁ na namati ātappāya anuyogāya sātaccāya padhānāya. <br>
  an10.14:4.4 Yassa cittaṁ na namati ātappāya anuyogāya sātaccāya padhānāya, evamassāyaṁ paṭhamo cetasovinibandho asamucchinno hoti. <br>
  an10.14:5.1 Puna caparaṁ, bhikkhave, bhikkhu kāye avītarāgo hoti …pe… <br>
  an10.14:5.2 rūpe avītarāgo hoti …pe… <br>
  an10.14:5.3 yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati … <br>
  an10.14:5.4 aññataraṁ devanikāyaṁ paṇidhāya brahmacariyaṁ carati: ‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti. <br>
  an10.14:5.5 Yo so, bhikkhave, bhikkhu aññataraṁ devanikāyaṁ paṇidhāya brahmacariyaṁ carati: ‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti, tassa cittaṁ na namati ātappāya anuyogāya sātaccāya padhānāya. <br>
  an10.14:5.6 Yassa cittaṁ na namati ātappāya anuyogāya sātaccāya padhānāya, evamassāyaṁ pañcamo cetasovinibandho asamucchinno hoti. <br>
  an10.14:5.7 Imassa pañca cetasovinibandhā asamucchinnā honti. <br>
  an10.14:6.1 Yassa kassaci, bhikkhave, bhikkhussa vā bhikkhuniyā vā ime pañca cetokhilā appahīnā ime pañca cetasovinibandhā asamucchinnā, tassa yā ratti vā divaso vā āgacchati hāniyeva pāṭikaṅkhā kusalesu dhammesu no vuddhi. <br>
  an10.14:7.1 Seyyathāpi, bhikkhave, kāḷapakkhe candassa yā ratti vā divaso vā āgacchati, hāyateva vaṇṇena hāyati maṇḍalena hāyati ābhāya hāyati ārohapariṇāhena; <br>
  an10.14:7.2 evamevaṁ kho, bhikkhave, yassa kassaci bhikkhussa vā bhikkhuniyā vā ime pañca cetokhilā appahīnā ime pañca cetasovinibandhā asamucchinnā, tassa yā ratti vā divaso vā āgacchati hāniyeva pāṭikaṅkhā kusalesu dhammesu no vuddhi. <br>
  an10.14:8.1 Yassa kassaci, bhikkhave, bhikkhussa vā bhikkhuniyā vā pañca cetokhilā pahīnā pañca cetasovinibandhā susamucchinnā, tassa yā ratti vā divaso vā āgacchati vuddhiyeva pāṭikaṅkhā kusalesu dhammesu no parihāni. <br>
  an10.14:9.1 Katamassa pañca cetokhilā pahīnā honti? <br>
  an10.14:9.2 Idha, bhikkhave, bhikkhu satthari na kaṅkhati na vicikicchati, adhimuccati sampasīdati. <br>
  an10.14:9.3 Yo so, bhikkhave, bhikkhu satthari na kaṅkhati na vicikicchati adhimuccati sampasīdati, tassa cittaṁ namati ātappāya anuyogāya sātaccāya padhānāya. <br>
  an10.14:9.4 Yassa cittaṁ namati ātappāya anuyogāya sātaccāya padhānāya, evamassāyaṁ paṭhamo cetokhilo pahīno hoti. <br>
  an10.14:10.1 Puna caparaṁ, bhikkhave, bhikkhu dhamme na kaṅkhati …pe… <br>
  an10.14:10.2 saṅghe na kaṅkhati … <br>
  an10.14:10.3 sikkhāya na kaṅkhati … <br>
  an10.14:10.4 sabrahmacārīsu na kupito hoti attamano na āhatacitto na khilajāto. <br>
  an10.14:10.5 Yo so, bhikkhave, bhikkhu sabrahmacārīsu na kupito hoti attamano na āhatacitto na khilajāto, tassa cittaṁ namati ātappāya anuyogāya sātaccāya padhānāya. <br>
  an10.14:10.6 Yassa cittaṁ namati ātappāya anuyogāya sātaccāya padhānāya, evamassāyaṁ pañcamo cetokhilo pahīno hoti. <br>
  an10.14:10.7 Imassa pañca cetokhilā pahīnā honti. <br>
  an10.14:11.1 Katamassa pañca cetasovinibandhā susamucchinnā honti? <br>
  an10.14:11.2 Idha, bhikkhave, bhikkhu kāmesu vītarāgo hoti vigatacchando vigatapemo vigatapipāso vigatapariḷāho vigatataṇho. <br>
  an10.14:11.3 Yo so, bhikkhave, bhikkhu kāmesu vītarāgo hoti vigatacchando vigatapemo vigatapipāso vigatapariḷāho vigatataṇho, tassa cittaṁ namati ātappāya anuyogāya sātaccāya padhānāya. <br>
  an10.14:11.4 Yassa cittaṁ namati ātappāya anuyogāya sātaccāya padhānāya, evamassāyaṁ paṭhamo cetasovinibandho susamucchinno hoti. <br>
  an10.14:12.1 Puna caparaṁ, bhikkhave, bhikkhu kāye vītarāgo hoti …pe… <br>
  an10.14:12.2 rūpe vītarāgo hoti …pe… <br>
  an10.14:12.3 na yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati, <br>
  an10.14:12.4 na aññataraṁ devanikāyaṁ paṇidhāya brahmacariyaṁ carati: ‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti. <br>
  an10.14:12.5 Yo so, bhikkhave, bhikkhu na aññataraṁ devanikāyaṁ paṇidhāya …pe… devaññataro vāti, tassa cittaṁ namati ātappāya anuyogāya sātaccāya padhānāya. <br>
  an10.14:12.6 Yassa cittaṁ namati ātappāya anuyogāya sātaccāya padhānāya, evamassāyaṁ pañcamo cetasovinibandho susamucchinno hoti. <br>
  an10.14:12.7 Imassa pañca cetasovinibandhā susamucchinnā honti. <br>
  an10.14:13.1 Yassa kassaci, bhikkhave, bhikkhussa vā bhikkhuniyā vā ime pañca cetokhilā pahīnā ime pañca cetasovinibandhā susamucchinnā, tassa yā ratti vā divaso vā āgacchati vuddhiyeva pāṭikaṅkhā kusalesu dhammesu no parihāni. <br>
  an10.14:14.1 Seyyathāpi, bhikkhave, juṇhapakkhe candassa yā ratti vā divaso vā āgacchati, vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena; <br>
  an10.14:14.2 evamevaṁ kho, bhikkhave, yassa kassaci bhikkhussa vā bhikkhuniyā vā ime pañca cetokhilā pahīnā ime pañca cetasovinibandhā susamucchinnā, tassa yā ratti vā divaso vā āgacchati vuddhiyeva pāṭikaṅkhā kusalesu dhammesu no parihānī”ti. <br>
  an10.14:14.3 Catutthaṁ. "<br>
  an10.15:0.1 Aṅguttara Nikāya 10.15 <br>
  an10.15:0.2 2. Nāthavagga <br>
  an10.15:0.3 Appamādasutta <br>
  an10.15:1.1 “Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññināsaññino vā, tathāgato tesaṁ aggamakkhāyati arahaṁ sammāsambuddho; <br>
  an10.15:1.2 evamevaṁ kho, bhikkhave, ye keci kusalā dhammā, sabbe te appamādamūlakā appamādasamosaraṇā. Appamādo tesaṁ aggamakkhāyati. <br>
  an10.15:2.1 Seyyathāpi, bhikkhave, yāni kānici jaṅgalānaṁ pāṇānaṁ padajātāni, sabbāni tāni hatthipade samodhānaṁ gacchanti, hatthipadaṁ tesaṁ aggamakkhāyati, yadidaṁ mahantattena; <br>
  an10.15:2.2 evamevaṁ kho, bhikkhave, ye keci kusalā dhammā, sabbe te appamādamūlakā appamādasamosaraṇā. Appamādo tesaṁ aggamakkhāyati. <br>
  an10.15:3.1 Seyyathāpi, bhikkhave, kūṭāgārassa yā kāci gopānasiyo sabbā tā kūṭaṅgamā kūṭaninnā kūṭasamosaraṇā, kūṭo tāsaṁ aggamakkhāyati; <br>
  an10.15:3.2 evamevaṁ kho, bhikkhave, ye keci kusalā dhammā, sabbe te appamādamūlakā appamādasamosaraṇā. Appamādo tesaṁ aggamakkhāyati. <br>
  an10.15:4.1 Seyyathāpi, bhikkhave, ye keci mūlagandhā, kāḷānusāriyaṁ tesaṁ aggamakkhāyati; <br>
  an10.15:4.2 evamevaṁ kho, bhikkhave …pe…. <br>
  an10.15:5.1 Seyyathāpi, bhikkhave, ye keci sāragandhā, lohitacandanaṁ tesaṁ aggamakkhāyati; <br>
  an10.15:5.2 evamevaṁ kho, bhikkhave …pe…. <br>
  an10.15:6.1 Seyyathāpi, bhikkhave, ye keci pupphagandhā, vassikaṁ tesaṁ aggamakkhāyati; <br>
  an10.15:6.2 evamevaṁ kho, bhikkhave …pe…. <br>
  an10.15:7.1 Seyyathāpi, bhikkhave, ye keci khuddarājāno, sabbe te rañño cakkavattissa anuyantā bhavanti, rājā tesaṁ cakkavattī aggamakkhāyati; <br>
  an10.15:7.2 evamevaṁ kho, bhikkhave …pe…. <br>
  an10.15:8.1 Seyyathāpi, bhikkhave, yā kāci tārakarūpānaṁ pabhā, sabbā tā candappabhāya kalaṁ nāgghanti soḷasiṁ, candappabhā tāsaṁ aggamakkhāyati; <br>
  an10.15:8.2 evamevaṁ kho, bhikkhave …pe…. <br>
  an10.15:9.1 Seyyathāpi, bhikkhave, saradasamaye viddhe vigatavalāhake deve ādicco nabhaṁ abbhussakkamāno sabbaṁ ākāsagataṁ tamagataṁ abhivihacca bhāsate ca tapate ca virocati ca; <br>
  an10.15:9.2 evamevaṁ kho, bhikkhave …pe…. <br>
  an10.15:10.1 Seyyathāpi, bhikkhave, yā kāci mahānadiyo, seyyathidaṁ—gaṅgā, yamunā, aciravatī, sarabhū, mahī, sabbā tā samuddaṅgamā samuddaninnā samuddapoṇā samuddapabbhārā, mahāsamuddo tāsaṁ aggamakkhāyati; <br>
  an10.15:10.2 evamevaṁ kho, bhikkhave, ye keci kusalā dhammā, sabbe te appamādamūlakā appamādasamosaraṇā. Appamādo tesaṁ aggamakkhāyatī”ti. <br>
  an10.15:10.3 Pañcamaṁ. "<br>
  an10.16:0.1 Aṅguttara Nikāya 10.16 <br>
  an10.16:0.2 2. Nāthavagga <br>
  an10.16:0.3 Āhuneyyasutta <br>
  an10.16:1.1 “Dasayime, bhikkhave, puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa. <br>
  an10.16:1.2 Katame dasa? <br>
  an10.16:1.3 Tathāgato arahaṁ sammāsambuddho, paccekabuddho, ubhatobhāgavimutto, paññāvimutto, kāyasakkhī, diṭṭhippatto, saddhāvimutto, saddhānusārī, dhammānusārī, gotrabhū—<br>
  an10.16:1.4 ime kho, bhikkhave, dasa puggalā āhuneyyā …pe… anuttaraṁ puññakkhettaṁ lokassā”ti. <br>
  an10.16:1.5 Chaṭṭhaṁ. "<br>
  an10.17:0.1 Aṅguttara Nikāya 10.17 <br>
  an10.17:0.2 2. Nāthavagga <br>
  an10.17:0.3 Paṭhamanāthasutta <br>
  an10.17:1.1 “Sanāthā, bhikkhave, viharatha, mā anāthā. <br>
  an10.17:1.2 Dukkhaṁ, bhikkhave, anātho viharati. <br>
  an10.17:1.3 Dasayime, bhikkhave, nāthakaraṇā dhammā. <br>
  an10.17:1.4 Katame dasa? <br>
  an10.17:1.5 Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu. <br>
  an10.17:1.6 Yampi, bhikkhave, bhikkhu sīlavā hoti …pe… samādāya sikkhati sikkhāpadesu, <br>
  an10.17:1.7 ayampi dhammo nāthakaraṇo. <br>
  an10.17:2.1 Puna caparaṁ, bhikkhave, bhikkhu bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. <br>
  an10.17:2.2 Yampi, bhikkhave, bhikkhu bahussuto hoti …pe… diṭṭhiyā suppaṭividdhā, <br>
  an10.17:2.3 ayampi dhammo nāthakaraṇo. <br>
  an10.17:3.1 Puna caparaṁ, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko. <br>
  an10.17:3.2 Yampi, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko, <br>
  an10.17:3.3 ayampi dhammo nāthakaraṇo. <br>
  an10.17:4.1 Puna caparaṁ, bhikkhave, bhikkhu suvaco hoti sovacassakaraṇehi dhammehi samannāgato, khamo padakkhiṇaggāhī anusāsaniṁ. <br>
  an10.17:4.2 Yampi, bhikkhave, bhikkhu suvaco hoti …pe… anusāsaniṁ, <br>
  an10.17:4.3 ayampi dhammo nāthakaraṇo. <br>
  an10.17:5.1 Puna caparaṁ, bhikkhave, bhikkhu yāni tāni sabrahmacārīnaṁ uccāvacāni kiṅkaraṇīyāni, tattha dakkho hoti analaso tatrūpāyāya vīmaṁsāya samannāgato, alaṁ kātuṁ alaṁ saṁvidhātuṁ. <br>
  an10.17:5.2 Yampi, bhikkhave, bhikkhu yāni tāni sabrahmacārīnaṁ …pe… alaṁ kātuṁ alaṁ saṁvidhātuṁ, <br>
  an10.17:5.3 ayampi dhammo nāthakaraṇo. <br>
  an10.17:6.1 Puna caparaṁ, bhikkhave, bhikkhu dhammakāmo hoti piyasamudāhāro, abhidhamme abhivinaye uḷārapāmojjo. <br>
  an10.17:6.2 Yampi, bhikkhave, bhikkhu dhammakāmo hoti piyasamudāhāro, abhidhamme abhivinaye uḷārapāmojjo, <br>
  an10.17:6.3 ayampi dhammo nāthakaraṇo. <br>
  an10.17:7.1 Puna caparaṁ, bhikkhave, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu. <br>
  an10.17:7.2 Yampi, bhikkhave, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu, <br>
  an10.17:7.3 ayampi dhammo nāthakaraṇo. <br>
  an10.17:8.1 Puna caparaṁ, bhikkhave, bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena. <br>
  an10.17:8.2 Yampi, bhikkhave, bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena, <br>
  an10.17:8.3 ayampi dhammo nāthakaraṇo. <br>
  an10.17:9.1 Puna caparaṁ, bhikkhave, bhikkhu satimā hoti paramena satinepakkena samannāgato cirakatampi cirabhāsitampi saritā anussaritā. <br>
  an10.17:9.2 Yampi, bhikkhave, bhikkhu satimā hoti paramena satinepakkena samannāgato cirakatampi cirabhāsitampi saritā anussaritā, <br>
  an10.17:9.3 ayampi dhammo nāthakaraṇo. <br>
  an10.17:10.1 Puna caparaṁ, bhikkhave, bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā. <br>
  an10.17:10.2 Yampi, bhikkhave, bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā, <br>
  an10.17:10.3 ayampi dhammo nāthakaraṇo. <br>
  an10.17:11.1 Sanāthā, bhikkhave, viharatha, mā anāthā. <br>
  an10.17:11.2 Dukkhaṁ, bhikkhave, anātho viharati. <br>
  an10.17:11.3 Ime kho, bhikkhave, dasa nāthakaraṇā dhammā”ti. <br>
  an10.17:11.4 Sattamaṁ. "<br>
  an10.18:0.1 Aṅguttara Nikāya 10.18 <br>
  an10.18:0.2 2. Nāthavagga <br>
  an10.18:0.3 Dutiyanāthasutta <br>
  an10.18:1.1 Evaṁ me sutaṁ—<br>
  an10.18:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.18:1.3 Tatra kho bhagavā bhikkhū āmantesi: <br>
  an10.18:1.4 “bhikkhavo”ti. <br>
  an10.18:1.5 “Bhadante”ti te bhikkhū bhagavato paccassosuṁ. <br>
  an10.18:1.6 Bhagavā etadavoca: <br>
  an10.18:2.1 “Sanāthā, bhikkhave, viharatha, mā anāthā. <br>
  an10.18:2.2 Dukkhaṁ, bhikkhave, anātho viharati. <br>
  an10.18:2.3 Dasayime, bhikkhave, nāthakaraṇā dhammā. <br>
  an10.18:2.4 Katame dasa? <br>
  an10.18:2.5 Idha, bhikkhave, bhikkhu sīlavā hoti …pe… samādāya sikkhati sikkhāpadesu. <br>
  an10.18:2.6 ‘Sīlavā vatāyaṁ bhikkhu pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesū’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:2.7 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:2.8 Ayampi dhammo nāthakaraṇo. <br>
  an10.18:3.1 Puna caparaṁ, bhikkhave, bhikkhu bahussuto hoti …pe… diṭṭhiyā suppaṭividdhā. <br>
  an10.18:3.2 ‘Bahussuto vatāyaṁ bhikkhu sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:3.3 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:3.4 Ayampi dhammo nāthakaraṇo. <br>
  an10.18:4.1 Puna caparaṁ, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko. <br>
  an10.18:4.2 ‘Kalyāṇamitto vatāyaṁ bhikkhu kalyāṇasahāyo kalyāṇasampavaṅko’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:4.3 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:4.4 Ayampi dhammo nāthakaraṇo. <br>
  an10.18:5.1 Puna caparaṁ, bhikkhave, bhikkhu suvaco hoti sovacassakaraṇehi dhammehi samannāgato, khamo padakkhiṇaggāhī anusāsaniṁ. <br>
  an10.18:5.2 ‘Suvaco vatāyaṁ bhikkhu sovacassakaraṇehi dhammehi samannāgato, khamo padakkhiṇaggāhī anusāsanin’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:5.3 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:5.4 Ayampi dhammo nāthakaraṇo. <br>
  an10.18:6.1 Puna caparaṁ, bhikkhave, bhikkhu yāni tāni sabrahmacārīnaṁ uccāvacāni kiṅkaraṇīyāni, tattha dakkho hoti analaso, tatrūpāyāya vīmaṁsāya samannāgato, alaṁ kātuṁ alaṁ saṁvidhātuṁ. <br>
  an10.18:6.2 ‘Yāni tāni sabrahmacārīnaṁ uccāvacāni kiṅkaraṇīyāni, tattha dakkho vatāyaṁ bhikkhu analaso, tatrūpāyāya vīmaṁsāya samannāgato, alaṁ kātuṁ alaṁ saṁvidhātun’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:6.3 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:6.4 Ayampi dhammo nāthakaraṇo. <br>
  an10.18:7.1 Puna caparaṁ, bhikkhave, bhikkhu dhammakāmo hoti piyasamudāhāro, abhidhamme abhivinaye uḷārapāmojjo. <br>
  an10.18:7.2 ‘Dhammakāmo vatāyaṁ bhikkhu piyasamudāhāro, abhidhamme abhivinaye uḷārapāmojjo’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:7.3 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:7.4 Ayampi dhammo nāthakaraṇo. <br>
  an10.18:8.1 Puna caparaṁ, bhikkhave, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu ‘āraddhavīriyo vatāyaṁ bhikkhu viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesū’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … <br>
  an10.18:8.2 navāpi bhikkhū vattabbaṁ anusāsitabbaṁ maññanti. <br>
  an10.18:8.3 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:8.4 Ayampi dhammo nāthakaraṇo. <br>
  an10.18:9.1 Puna caparaṁ, bhikkhave, bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena. <br>
  an10.18:9.2 ‘Santuṭṭho vatāyaṁ bhikkhu itarītaracīvarapiṇḍapātasenāsanagilānapaccayabhesajjaparikkhārenā’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:9.3 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:9.4 Ayampi dhammo nāthakaraṇo. <br>
  an10.18:10.1 Puna caparaṁ, bhikkhave, bhikkhu satimā hoti paramena satinepakkena samannāgato, cirakatampi cirabhāsitampi saritā anussaritā. <br>
  an10.18:10.2 ‘Satimā vatāyaṁ bhikkhu paramena satinepakkena samannāgato, cirakatampi cirabhāsitampi saritā anussaritā’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:10.3 Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu, no parihāni. <br>
  an10.18:10.4 Ayampi dhammo nāthakaraṇo. <br>
  an10.18:11.1 Puna caparaṁ, bhikkhave, bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā. <br>
  an10.18:11.2 ‘Paññavā vatāyaṁ bhikkhu udayatthagāminiyā paññāya samannāgato ariyāya nibbedhikāya sammā dukkhakkhayagāminiyā’ti therāpi naṁ bhikkhū vattabbaṁ anusāsitabbaṁ maññanti, majjhimāpi bhikkhū … navāpi bhikkhū vattabbaṁ anusāsitabbaṁ maññanti. <br>
  an10.18:11.3 Tassa therānukampitassa …pe… no parihāni. <br>
  an10.18:11.4 Ayampi dhammo nāthakaraṇo. <br>
  an10.18:12.1 Sanāthā, bhikkhave, viharatha, mā anāthā. <br>
  an10.18:12.2 Dukkhaṁ, bhikkhave, anātho viharati. <br>
  an10.18:12.3 Ime kho, bhikkhave, dasa nāthakaraṇā dhammā”ti. <br>
  an10.18:12.4 Idamavoca bhagavā. <br>
  an10.18:12.5 Attamanā te bhikkhū bhagavato bhāsitaṁ abhinandunti. <br>
  an10.18:12.6 Aṭṭhamaṁ. "<br>
  an10.19:0.1 Aṅguttara Nikāya 10.19 <br>
  an10.19:0.2 2. Nāthavagga <br>
  an10.19:0.3 Paṭhamaariyāvāsasutta <br>
  an10.19:1.1 “Dasayime, bhikkhave, ariyāvāsā, ye ariyā āvasiṁsu vā āvasanti vā āvasissanti vā. <br>
  an10.19:1.2 Katame dasa? <br>
  an10.19:1.3 Idha, bhikkhave, bhikkhu pañcaṅgavippahīno hoti, chaḷaṅgasamannāgato, ekārakkho, caturāpasseno, paṇunnapaccekasacco, samavayasaṭṭhesano, anāvilasaṅkappo, passaddhakāyasaṅkhāro, suvimuttacitto, suvimuttapañño. <br>
  an10.19:1.4 Ime kho, bhikkhave, dasa ariyāvāsā, ye ariyā āvasiṁsu vā āvasanti vā āvasissanti vā”ti. <br>
  an10.19:1.5 Navamaṁ. "<br>
  an10.20:0.1 Aṅguttara Nikāya 10.20 <br>
  an10.20:0.2 2. Nāthavagga <br>
  an10.20:0.3 Dutiyaariyāvāsasutta <br>
  an10.20:1.1 Ekaṁ samayaṁ bhagavā kurūsu viharati kammāsadhammaṁ nāma kurūnaṁ nigamo. <br>
  an10.20:1.2 Tatra kho bhagavā bhikkhū āmantesi …pe…. <br>
  an10.20:2.1 “Dasayime, bhikkhave, ariyāvāsā, ye ariyā āvasiṁsu vā āvasanti vā āvasissanti vā. <br>
  an10.20:2.2 Katame dasa? <br>
  an10.20:2.3 Idha, bhikkhave, bhikkhu pañcaṅgavippahīno hoti, chaḷaṅgasamannāgato, ekārakkho, caturāpasseno, paṇunnapaccekasacco, samavayasaṭṭhesano, anāvilasaṅkappo, passaddhakāyasaṅkhāro, suvimuttacitto, suvimuttapañño. <br>
  an10.20:3.1 Kathañca, bhikkhave, bhikkhu pañcaṅgavippahīno hoti? <br>
  an10.20:3.2 Idha, bhikkhave, bhikkhuno kāmacchando pahīno hoti, byāpādo pahīno hoti, thinamiddhaṁ pahīnaṁ hoti, uddhaccakukkuccaṁ pahīnaṁ hoti, vicikicchā pahīnā hoti. <br>
  an10.20:3.3 Evaṁ kho, bhikkhave, bhikkhu pañcaṅgavippahīno hoti. <br>
  an10.20:4.1 Kathañca, bhikkhave, bhikkhu chaḷaṅgasamannāgato hoti? <br>
  an10.20:4.2 Idha, bhikkhave, bhikkhu cakkhunā rūpaṁ disvā neva sumano hoti na dummano, upekkhako viharati sato sampajāno. <br>
  an10.20:4.3 Sotena saddaṁ sutvā … <br>
  an10.20:4.4 ghānena gandhaṁ ghāyitvā … <br>
  an10.20:4.5 jivhāya rasaṁ sāyitvā … <br>
  an10.20:4.6 kāyena phoṭṭhabbaṁ phusitvā … <br>
  an10.20:4.7 manasā dhammaṁ viññāya neva sumano hoti na dummano, upekkhako viharati sato sampajāno. <br>
  an10.20:4.8 Evaṁ kho, bhikkhave, bhikkhu chaḷaṅgasamannāgato hoti. <br>
  an10.20:5.1 Kathañca, bhikkhave, bhikkhu ekārakkho hoti? <br>
  an10.20:5.2 Idha, bhikkhave, bhikkhu satārakkhena cetasā samannāgato hoti. <br>
  an10.20:5.3 Evaṁ kho, bhikkhave, bhikkhu ekārakkho hoti. <br>
  an10.20:6.1 Kathañca, bhikkhave, bhikkhu caturāpasseno hoti? <br>
  an10.20:6.2 Idha, bhikkhave, bhikkhu saṅkhāyekaṁ paṭisevati, saṅkhāyekaṁ adhivāseti, saṅkhāyekaṁ parivajjeti, saṅkhāyekaṁ vinodeti. <br>
  an10.20:6.3 Evaṁ kho, bhikkhave, bhikkhu caturāpasseno hoti. <br>
  an10.20:7.1 Kathañca, bhikkhave, bhikkhu paṇunnapaccekasacco hoti? <br>
  an10.20:7.2 Idha, bhikkhave, bhikkhuno yāni tāni puthusamaṇabrāhmaṇānaṁ puthupaccekasaccāni, seyyathidaṁ: <br>
  an10.20:7.3 ‘sassato loko’ti vā, ‘asassato loko’ti vā, ‘antavā loko’ti vā, ‘anantavā loko’ti vā, ‘taṁ jīvaṁ taṁ sarīran’ti vā, ‘aññaṁ jīvaṁ aññaṁ sarīran’ti vā, ‘hoti tathāgato paraṁ maraṇā’ti vā, ‘na hoti tathāgato paraṁ maraṇā’ti vā, ‘hoti ca na ca hoti tathāgato paraṁ maraṇā’ti vā, ‘neva hoti na na hoti tathāgato paraṁ maraṇā’ti vā, <br>
  an10.20:7.4 sabbāni tāni nunnāni honti paṇunnāni cattāni vantāni muttāni pahīnāni paṭinissaṭṭhāni. <br>
  an10.20:7.5 Evaṁ kho, bhikkhave, bhikkhu paṇunnapaccekasacco hoti. <br>
  an10.20:8.1 Kathañca, bhikkhave, bhikkhu samavayasaṭṭhesano hoti? <br>
  an10.20:8.2 Idha, bhikkhave, bhikkhuno kāmesanā pahīnā hoti, bhavesanā pahīnā hoti, brahmacariyesanā paṭippassaddhā. <br>
  an10.20:8.3 Evaṁ kho, bhikkhave, bhikkhu samavayasaṭṭhesano hoti. <br>
  an10.20:9.1 Kathañca, bhikkhave, bhikkhu anāvilasaṅkappo hoti? <br>
  an10.20:9.2 Idha, bhikkhave, bhikkhuno kāmasaṅkappo pahīno hoti, byāpādasaṅkappo pahīno hoti, vihiṁsāsaṅkappo pahīno hoti. <br>
  an10.20:9.3 Evaṁ kho, bhikkhave, bhikkhu anāvilasaṅkappo hoti. <br>
  an10.20:10.1 Kathañca, bhikkhave, bhikkhu passaddhakāyasaṅkhāro hoti? <br>
  an10.20:10.2 Idha, bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati. <br>
  an10.20:10.3 Evaṁ kho, bhikkhave, bhikkhu passaddhakāyasaṅkhāro hoti. <br>
  an10.20:11.1 Kathañca, bhikkhave, bhikkhu suvimuttacitto hoti? <br>
  an10.20:11.2 Idha, bhikkhave, bhikkhuno rāgā cittaṁ vimuttaṁ hoti, dosā cittaṁ vimuttaṁ hoti, mohā cittaṁ vimuttaṁ hoti. <br>
  an10.20:11.3 Evaṁ kho, bhikkhave, bhikkhu suvimuttacitto hoti. <br>
  an10.20:12.1 Kathañca, bhikkhave, bhikkhu suvimuttapañño hoti? <br>
  an10.20:12.2 Idha, bhikkhave, bhikkhu ‘rāgo me pahīno ucchinnamūlo tālāvatthukato anabhāvaṅkato āyatiṁ anuppādadhammo’ti pajānāti, doso me pahīno …pe… ‘moho me pahīno ucchinnamūlo tālāvatthukato anabhāvaṅkato āyatiṁ anuppādadhammo’ti pajānāti. <br>
  an10.20:12.3 Evaṁ kho, bhikkhave, bhikkhu suvimuttapañño hoti. <br>
  an10.20:13.1 Ye hi keci, bhikkhave, atītamaddhānaṁ ariyā ariyāvāse āvasiṁsu, sabbe te imeva dasa ariyāvāse āvasiṁsu; <br>
  an10.20:13.2 ye hi keci, bhikkhave, anāgatamaddhānaṁ ariyā ariyāvāse āvasissanti, sabbe te imeva dasa ariyāvāse āvasissanti; <br>
  an10.20:13.3 ye hi keci, bhikkhave, etarahi ariyā ariyāvāse āvasanti, sabbe te imeva dasa ariyāvāse āvasanti. <br>
  an10.20:13.4 Ime kho, bhikkhave, dasa ariyāvāsā, ye ariyā āvasiṁsu vā āvasanti vā āvasissanti vā”ti. <br>
  an10.20:13.5 Dasamaṁ. <br>
  an10.20:13.6 Nāthavaggo dutiyo. <br>
  an10.20:14.0 Tassuddānaṁ <br>
  an10.20:14.1 Senāsanañca pañcaṅgaṁ, <br>
  an10.20:14.2 Saṁyojanākhilena ca; <br>
  an10.20:14.3 Appamādo āhuneyyo, <br>
  an10.20:14.4 Dve nāthā dve ariyāvāsāti. "<br>
  an10.21:0.1 Aṅguttara Nikāya 10.21 <br>
  an10.21:0.2 3. Mahāvagga <br>
  an10.21:0.3 Sīhanādasutta <br>
  an10.21:1.1 “Sīho, bhikkhave, migarājā sāyanhasamayaṁ āsayā nikkhamati. <br>
  an10.21:1.2 Āsayā nikkhamitvā vijambhati. <br>
  an10.21:1.3 Vijambhitvā samantā catuddisaṁ anuviloketi. <br>
  an10.21:1.4 Samantā catuddisaṁ anuviloketvā tikkhattuṁ sīhanādaṁ nadati. <br>
  an10.21:1.5 Tikkhattuṁ sīhanādaṁ naditvā gocarāya pakkamati. <br>
  an10.21:1.6 Taṁ kissa hetu? <br>
  an10.21:1.7 ‘Māhaṁ khuddake pāṇe visamagate saṅghātaṁ āpādesin’ti. <br>
  an10.21:2.1 ‘Sīho’ti kho, bhikkhave, tathāgatassetaṁ adhivacanaṁ arahato sammāsambuddhassa. <br>
  an10.21:2.2 Yaṁ kho, bhikkhave, tathāgato parisāya dhammaṁ deseti, idamassa hoti sīhanādasmiṁ. <br>
  an10.21:3.1 Dasayimāni, bhikkhave, tathāgatassa tathāgatabalāni, yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.21:3.2 Katamāni dasa? <br>
  an10.21:3.3 Idha, bhikkhave, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti. <br>
  an10.21:3.4 Yampi, bhikkhave, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti, idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.21:4.1 Puna caparaṁ, bhikkhave, tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti. <br>
  an10.21:4.2 Yampi, bhikkhave, tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti, idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.21:5.1 Puna caparaṁ, bhikkhave, tathāgato sabbatthagāminiṁ paṭipadaṁ yathābhūtaṁ pajānāti. <br>
  an10.21:5.2 Yampi, bhikkhave, tathāgato sabbatthagāminiṁ paṭipadaṁ yathābhūtaṁ pajānāti, idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.21:6.1 Puna caparaṁ, bhikkhave, tathāgato anekadhātuṁ nānādhātuṁ lokaṁ yathābhūtaṁ pajānāti. <br>
  an10.21:6.2 Yampi, bhikkhave, tathāgato anekadhātuṁ nānādhātuṁ lokaṁ yathābhūtaṁ pajānāti, idampi, bhikkhave, tathāgatassa tathāgatabalaṁ hoti …pe… brahmacakkaṁ pavatteti. <br>
  an10.21:7.1 Puna caparaṁ, bhikkhave, tathāgato sattānaṁ nānādhimuttikataṁ yathābhūtaṁ pajānāti. <br>
  an10.21:7.2 Yampi, bhikkhave, tathāgato sattānaṁ nānādhimuttikataṁ yathābhūtaṁ pajānāti, idampi, bhikkhave, tathāgatassa tathāgatabalaṁ hoti …pe… brahmacakkaṁ pavatteti. <br>
  an10.21:8.1 Puna caparaṁ, bhikkhave, tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti. <br>
  an10.21:8.2 Yampi, bhikkhave, tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti, idampi, bhikkhave, tathāgatassa tathāgatabalaṁ hoti …pe… brahmacakkaṁ pavatteti. <br>
  an10.21:9.1 Puna caparaṁ, bhikkhave, tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ pajānāti. <br>
  an10.21:9.2 Yampi …pe… pajānāti, idampi, bhikkhave, tathāgatassa tathāgatabalaṁ hoti …pe… brahmacakkaṁ pavatteti. <br>
  an10.21:10.1 Puna caparaṁ, bhikkhave, tathāgato anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe, ‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto idhūpapanno’ti, iti sākāraṁ sauddesaṁ anekavihitaṁ pubbenivāsaṁ anussarati. <br>
  an10.21:10.2 Yampi, bhikkhave, tathāgato anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati, idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.21:11.1 Puna caparaṁ, bhikkhave, tathāgato dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti: ‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā; ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ lokaṁ upapannā’ti. Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti. <br>
  an10.21:11.2 Yampi, bhikkhave, tathāgato dibbena cakkhunā visuddhena atikkantamānusakena …pe… yathākammūpage satte pajānāti, idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.21:12.1 Puna caparaṁ, bhikkhave, tathāgato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an10.21:12.2 Yampi, bhikkhave, tathāgato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati, idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.21:13.1 Imāni kho, bhikkhave, dasa tathāgatassa tathāgatabalāni, yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavattetī”ti. <br>
  an10.21:13.2 Paṭhamaṁ. "<br>
  an10.22:0.1 Aṅguttara Nikāya 10.22 <br>
  an10.22:0.2 3. Mahāvagga <br>
  an10.22:0.3 Adhivuttipadasutta <br>
  an10.22:1.1 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ ānandaṁ bhagavā etadavoca: <br>
  an10.22:2.1 “Ye te, ānanda, dhammā tesaṁ tesaṁ adhivuttipadānaṁ abhiññā sacchikiriyāya saṁvattanti, visārado ahaṁ, ānanda, tattha paṭijānāmi. <br>
  an10.22:2.2 ‘Tesaṁ tesaṁ tathā tathā dhammaṁ desetuṁ yathā yathā paṭipanno santaṁ vā atthīti ñassati, asantaṁ vā natthīti ñassati, hīnaṁ vā hīnanti ñassati, paṇītaṁ vā paṇītanti ñassati, sauttaraṁ vā sauttaranti ñassati, anuttaraṁ vā anuttaranti ñassati; <br>
  an10.22:2.3 yathā yathā vā pana taṁ ñāteyyaṁ vā daṭṭheyyaṁ vā sacchikareyyaṁ vā tathā tathā ñassati vā dakkhati vā sacchikarissati vā’ti ṭhānametaṁ vijjati. <br>
  an10.22:2.4 Etadānuttariyaṁ, ānanda, ñāṇānaṁ yadidaṁ tattha tattha yathābhūtañāṇaṁ. <br>
  an10.22:2.5 Etasmā cāhaṁ, ānanda, ñāṇā aññaṁ ñāṇaṁ uttaritaraṁ vā paṇītataraṁ vā natthīti vadāmi. <br>
  an10.22:3.1 Dasayimāni, ānanda, tathāgatassa tathāgatabalāni, yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.22:3.2 Katamāni dasa? <br>
  an10.22:3.3 Idhānanda, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti. <br>
  an10.22:3.4 Yampānanda, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti, idampānanda, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.22:4.1 Puna caparaṁ, ānanda, tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti. <br>
  an10.22:4.2 Yampānanda …pe… idampānanda …pe…. <br>
  an10.22:5.1 Puna caparaṁ, ānanda, tathāgato sabbatthagāminiṁ paṭipadaṁ yathābhūtaṁ pajānāti. <br>
  an10.22:5.2 Yampānanda …pe… idampānanda …pe…. <br>
  an10.22:6.1 Puna caparaṁ, ānanda, tathāgato anekadhātuṁ nānādhātuṁ lokaṁ yathābhūtaṁ pajānāti. <br>
  an10.22:6.2 Yampānanda …pe… idampānanda …pe…. <br>
  an10.22:7.1 Puna caparaṁ, ānanda, tathāgato sattānaṁ nānādhimuttikataṁ yathābhūtaṁ pajānāti. <br>
  an10.22:7.2 Yampānanda …pe… idampānanda …pe…. <br>
  an10.22:8.1 Puna caparaṁ, ānanda, tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti. <br>
  an10.22:8.2 Yampānanda …pe… idampānanda …pe…. <br>
  an10.22:9.1 Puna caparaṁ, ānanda, tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ pajānāti. <br>
  an10.22:9.2 Yampānanda …pe… idampānanda …pe…. <br>
  an10.22:10.1 Puna caparaṁ, ānanda, tathāgato anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati. <br>
  an10.22:10.2 Yampānanda …pe… idampānanda …pe…. <br>
  an10.22:11.1 Puna caparaṁ, ānanda, tathāgato dibbena cakkhunā visuddhena atikkantamānusakena …pe… yathākammūpage satte pajānāti. <br>
  an10.22:11.2 Yampānanda …pe… idampānanda …pe…. <br>
  an10.22:12.1 Puna caparaṁ, ānanda, tathāgato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an10.22:12.2 Yampānanda, tathāgato āsavānaṁ khayā anāsavaṁ cetovimuttiṁ …pe… sacchikatvā upasampajja viharati. Idampānanda, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. <br>
  an10.22:13.1 Imāni kho, ānanda, dasa tathāgatassa tathāgatabalāni, yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavattetī”ti. <br>
  an10.22:13.2 Dutiyaṁ. "<br>
  an10.23:0.1 Aṅguttara Nikāya 10.23 <br>
  an10.23:0.2 3. Mahāvagga <br>
  an10.23:0.3 Kāyasutta <br>
  an10.23:1.1 “Atthi, bhikkhave, dhammā kāyena pahātabbā, no vācāya. <br>
  an10.23:1.2 Atthi, bhikkhave, dhammā vācāya pahātabbā, no kāyena. <br>
  an10.23:1.3 Atthi, bhikkhave, dhammā neva kāyena pahātabbā no vācāya, paññāya disvā pahātabbā. <br>
  an10.23:2.1 Katame ca, bhikkhave, dhammā kāyena pahātabbā, no vācāya? <br>
  an10.23:2.2 Idha, bhikkhave, bhikkhu akusalaṁ āpanno hoti kiñci desaṁ kāyena. <br>
  an10.23:2.3 Tamenaṁ anuvicca viññū sabrahmacārī evamāhaṁsu: <br>
  an10.23:2.4 ‘āyasmā kho akusalaṁ āpanno kiñci desaṁ kāyena. <br>
  an10.23:2.5 Sādhu vatāyasmā kāyaduccaritaṁ pahāya kāyasucaritaṁ bhāvetū’ti. <br>
  an10.23:2.6 So anuvicca viññūhi sabrahmacārīhi vuccamāno kāyaduccaritaṁ pahāya kāyasucaritaṁ bhāveti. <br>
  an10.23:2.7 Ime vuccanti, bhikkhave, dhammā kāyena pahātabbā, no vācāya. <br>
  an10.23:3.1 Katame ca, bhikkhave, dhammā vācāya pahātabbā, no kāyena? <br>
  an10.23:3.2 Idha, bhikkhave, bhikkhu akusalaṁ āpanno hoti kiñci desaṁ vācāya. <br>
  an10.23:3.3 Tamenaṁ anuvicca viññū sabrahmacārī evamāhaṁsu: <br>
  an10.23:3.4 ‘āyasmā kho akusalaṁ āpanno kiñci desaṁ vācāya. <br>
  an10.23:3.5 Sādhu vatāyasmā vacīduccaritaṁ pahāya vacīsucaritaṁ bhāvetū’ti. <br>
  an10.23:3.6 So anuvicca viññūhi sabrahmacārīhi vuccamāno vacīduccaritaṁ pahāya vacīsucaritaṁ bhāveti. <br>
  an10.23:3.7 Ime vuccanti, bhikkhave, dhammā vācāya pahātabbā, no kāyena. <br>
  an10.23:4.1 Katame ca, bhikkhave, dhammā neva kāyena pahātabbā no vācāya, paññāya disvā pahātabbā? <br>
  an10.23:4.2 Lobho, bhikkhave, neva kāyena pahātabbo no vācāya, paññāya disvā pahātabbo. <br>
  an10.23:4.3 Doso, bhikkhave …pe… <br>
  an10.23:4.4 moho … <br>
  an10.23:4.5 kodho … <br>
  an10.23:4.6 upanāho … <br>
  an10.23:4.7 makkho … <br>
  an10.23:4.8 paḷāso … <br>
  an10.23:4.9 macchariyaṁ, bhikkhave, neva kāyena pahātabbaṁ no vācāya, paññāya disvā pahātabbaṁ. <br>
  an10.23:5.1 Pāpikā, bhikkhave, issā neva kāyena pahātabbā no vācāya, paññāya disvā pahātabbā. <br>
  an10.23:5.2 Katamā ca, bhikkhave, pāpikā issā? <br>
  an10.23:5.3 Idha, bhikkhave, ijjhati gahapatissa vā gahapatiputtassa vā dhanena vā dhaññena vā rajatena vā jātarūpena vā. <br>
  an10.23:5.4 Tatrāññatarassa dāsassa vā upavāsassa vā evaṁ hoti: <br>
  an10.23:5.5 ‘aho vatimassa gahapatissa vā gahapatiputtassa vā na ijjheyya dhanena vā dhaññena vā rajatena vā jātarūpena vā’ti. <br>
  an10.23:5.6 Samaṇo vā pana brāhmaṇo vā lābhī hoti cīvarapiṇḍapātasenāsanagilānapaccayabhesajjaparikkhārānaṁ. <br>
  an10.23:5.7 Tatrāññatarassa samaṇassa vā brāhmaṇassa vā evaṁ hoti: <br>
  an10.23:5.8 ‘aho vata ayamāyasmā na lābhī assa cīvarapiṇḍapātasenāsanagilānapaccayabhesajjaparikkhārānan’ti. <br>
  an10.23:5.9 Ayaṁ vuccati, bhikkhave, pāpikā issā. <br>
  an10.23:6.1 Pāpikā, bhikkhave, icchā neva kāyena pahātabbā no vācāya, paññāya disvā pahātabbā. <br>
  an10.23:6.2 Katamā ca, bhikkhave, pāpikā icchā? <br>
  an10.23:6.3 Idha, bhikkhave, ekacco assaddho samāno ‘saddhoti maṁ jāneyyun’ti icchati; <br>
  an10.23:6.4 dussīlo samāno ‘sīlavāti maṁ jāneyyun’ti icchati; <br>
  an10.23:6.5 appassuto samāno ‘bahussutoti maṁ jāneyyun’ti icchati; <br>
  an10.23:6.6 saṅgaṇikārāmo samāno ‘pavivittoti maṁ jāneyyun’ti icchati; <br>
  an10.23:6.7 kusīto samāno ‘āraddhavīriyoti maṁ jāneyyun’ti icchati; <br>
  an10.23:6.8 muṭṭhassati samāno ‘upaṭṭhitassatīti maṁ jāneyyun’ti icchati; <br>
  an10.23:6.9 asamāhito samāno ‘samāhitoti maṁ jāneyyun’ti icchati; <br>
  an10.23:6.10 duppañño samāno ‘paññavāti maṁ jāneyyun’ti icchati; <br>
  an10.23:6.11 akhīṇāsavo samāno ‘khīṇāsavoti maṁ jāneyyun’ti icchati. <br>
  an10.23:6.12 Ayaṁ vuccati, bhikkhave, pāpikā icchā. <br>
  an10.23:6.13 Ime vuccanti, bhikkhave, dhammā neva kāyena pahātabbā no vācāya, paññāya disvā pahātabbā. <br>
  an10.23:7.1 Tañce, bhikkhave, bhikkhuṁ lobho abhibhuyya iriyati, <br>
  an10.23:7.2 doso … <br>
  an10.23:7.3 moho … <br>
  an10.23:7.4 kodho … <br>
  an10.23:7.5 upanāho … <br>
  an10.23:7.6 makkho … <br>
  an10.23:7.7 paḷāso … <br>
  an10.23:7.8 macchariyaṁ … <br>
  an10.23:7.9 pāpikā issā … <br>
  an10.23:7.10 pāpikā icchā abhibhuyya iriyati. <br>
  an10.23:7.11 So evamassa veditabbo: <br>
  an10.23:7.12 ‘nāyamāyasmā tathā pajānāti yathā pajānato lobho na hoti, tathāhimaṁ āyasmantaṁ lobho abhibhuyya iriyati; <br>
  an10.23:7.13 nāyamāyasmā tathā pajānāti yathā pajānato doso na hoti … <br>
  an10.23:7.14 moho … <br>
  an10.23:7.15 kodho … <br>
  an10.23:7.16 upanāho … <br>
  an10.23:7.17 makkho … <br>
  an10.23:7.18 paḷāso … <br>
  an10.23:7.19 macchariyaṁ … <br>
  an10.23:7.20 pāpikā issā … <br>
  an10.23:7.21 pāpikā icchā na hoti, tathāhimaṁ āyasmantaṁ pāpikā icchā abhibhuyya iriyatī’ti. <br>
  an10.23:8.1 Tañce, bhikkhave, bhikkhuṁ lobho nābhibhuyya iriyati, <br>
  an10.23:8.2 doso … <br>
  an10.23:8.3 moho … <br>
  an10.23:8.4 kodho … <br>
  an10.23:8.5 upanāho … <br>
  an10.23:8.6 makkho … <br>
  an10.23:8.7 paḷāso … <br>
  an10.23:8.8 macchariyaṁ … <br>
  an10.23:8.9 pāpikā issā … <br>
  an10.23:8.10 pāpikā icchā nābhibhuyya iriyati, <br>
  an10.23:8.11 so evamassa veditabbo: <br>
  an10.23:8.12 ‘tathā ayamāyasmā pajānāti yathā pajānato lobho na hoti, tathāhimaṁ āyasmantaṁ lobho nābhibhuyya iriyati; <br>
  an10.23:8.13 tathā ayamāyasmā pajānāti yathā pajānato doso na hoti … <br>
  an10.23:8.14 moho … <br>
  an10.23:8.15 kodho … <br>
  an10.23:8.16 upanāho … <br>
  an10.23:8.17 makkho … <br>
  an10.23:8.18 paḷāso … <br>
  an10.23:8.19 macchariyaṁ … <br>
  an10.23:8.20 pāpikā issā … <br>
  an10.23:8.21 pāpikā icchā na hoti, tathāhimaṁ āyasmantaṁ pāpikā icchā nābhibhuyya iriyatī’”ti. <br>
  an10.23:8.22 Tatiyaṁ. "<br>
  an10.24:0.1 Aṅguttara Nikāya 10.24 <br>
  an10.24:0.2 3. Mahāvagga <br>
  an10.24:0.3 Mahācundasutta <br>
  an10.24:1.1 Ekaṁ samayaṁ āyasmā mahācundo cetīsu viharati sahajātiyaṁ. <br>
  an10.24:1.2 Tatra kho āyasmā mahācundo bhikkhū āmantesi: <br>
  an10.24:1.3 “āvuso bhikkhave”ti. <br>
  an10.24:1.4 “Āvuso”ti kho te bhikkhū āyasmato mahācundassa paccassosuṁ. <br>
  an10.24:1.5 Āyasmā mahācundo etadavoca: <br>
  an10.24:2.1 “Ñāṇavādaṁ, āvuso, bhikkhu vadamāno: <br>
  an10.24:2.2 ‘jānāmimaṁ dhammaṁ, passāmimaṁ dhamman’ti. <br>
  an10.24:2.3 Tañce, āvuso, bhikkhuṁ lobho abhibhuyya tiṭṭhati, <br>
  an10.24:2.4 doso … <br>
  an10.24:2.5 moho … <br>
  an10.24:2.6 kodho … <br>
  an10.24:2.7 upanāho … <br>
  an10.24:2.8 makkho … <br>
  an10.24:2.9 paḷāso … <br>
  an10.24:2.10 macchariyaṁ … <br>
  an10.24:2.11 pāpikā issā … <br>
  an10.24:2.12 pāpikā icchā abhibhuyya tiṭṭhati, so evamassa veditabbo: <br>
  an10.24:2.13 ‘nāyamāyasmā tathā pajānāti yathā pajānato lobho na hoti, tathāhimaṁ āyasmantaṁ lobho abhibhuyya tiṭṭhati; <br>
  an10.24:2.14 nāyamāyasmā tathā pajānāti yathā pajānato doso na hoti … <br>
  an10.24:2.15 moho … <br>
  an10.24:2.16 kodho … <br>
  an10.24:2.17 upanāho … <br>
  an10.24:2.18 makkho … <br>
  an10.24:2.19 paḷāso … <br>
  an10.24:2.20 macchariyaṁ … <br>
  an10.24:2.21 pāpikā issā … <br>
  an10.24:2.22 pāpikā icchā na hoti, tathāhimaṁ āyasmantaṁ pāpikā icchā abhibhuyya tiṭṭhatī’ti. <br>
  an10.24:3.1 Bhāvanāvādaṁ, āvuso, bhikkhu vadamāno: <br>
  an10.24:3.2 ‘bhāvitakāyomhi bhāvitasīlo bhāvitacitto bhāvitapañño’ti. <br>
  an10.24:3.3 Tañce, āvuso, bhikkhuṁ lobho abhibhuyya tiṭṭhati, <br>
  an10.24:3.4 doso … <br>
  an10.24:3.5 moho … <br>
  an10.24:3.6 kodho … <br>
  an10.24:3.7 upanāho … <br>
  an10.24:3.8 makkho … <br>
  an10.24:3.9 paḷāso … <br>
  an10.24:3.10 macchariyaṁ … <br>
  an10.24:3.11 pāpikā issā … <br>
  an10.24:3.12 pāpikā icchā abhibhuyya tiṭṭhati, so evamassa veditabbo: <br>
  an10.24:3.13 ‘nāyamāyasmā tathā pajānāti yathā pajānato lobho na hoti, tathāhimaṁ āyasmantaṁ lobho abhibhuyya tiṭṭhati; <br>
  an10.24:3.14 nāyamāyasmā tathā pajānāti yathā pajānato doso na hoti … <br>
  an10.24:3.15 moho … <br>
  an10.24:3.16 kodho … <br>
  an10.24:3.17 upanāho … <br>
  an10.24:3.18 makkho … <br>
  an10.24:3.19 paḷāso … <br>
  an10.24:3.20 macchariyaṁ … <br>
  an10.24:3.21 pāpikā issā … <br>
  an10.24:3.22 pāpikā icchā na hoti, tathāhimaṁ āyasmantaṁ pāpikā icchā abhibhuyya tiṭṭhatī’ti. <br>
  an10.24:4.1 Ñāṇavādañca, āvuso, bhikkhu vadamāno bhāvanāvādañca: <br>
  an10.24:4.2 ‘jānāmimaṁ dhammaṁ, passāmimaṁ dhammaṁ, bhāvitakāyomhi bhāvitasīlo bhāvitacitto bhāvitapañño’ti. <br>
  an10.24:4.3 Tañce, āvuso, bhikkhuṁ lobho abhibhuyya tiṭṭhati, <br>
  an10.24:4.4 doso … <br>
  an10.24:4.5 moho … <br>
  an10.24:4.6 kodho … <br>
  an10.24:4.7 upanāho … <br>
  an10.24:4.8 makkho … <br>
  an10.24:4.9 paḷāso … <br>
  an10.24:4.10 macchariyaṁ … <br>
  an10.24:4.11 pāpikā issā … <br>
  an10.24:4.12 pāpikā icchā abhibhuyya tiṭṭhati, so evamassa veditabbo: <br>
  an10.24:4.13 ‘nāyamāyasmā tathā pajānāti yathā pajānato lobho na hoti, tathāhimaṁ āyasmantaṁ lobho abhibhuyya tiṭṭhati; <br>
  an10.24:4.14 nāyamāyasmā tathā pajānāti yathā pajānato doso na hoti … <br>
  an10.24:4.15 moho … <br>
  an10.24:4.16 kodho … <br>
  an10.24:4.17 upanāho … <br>
  an10.24:4.18 makkho … <br>
  an10.24:4.19 paḷāso … <br>
  an10.24:4.20 macchariyaṁ … <br>
  an10.24:4.21 pāpikā issā … <br>
  an10.24:4.22 pāpikā icchā na hoti, tathāhimaṁ āyasmantaṁ pāpikā icchā abhibhuyya tiṭṭhatī’ti. <br>
  an10.24:5.1 Seyyathāpi, āvuso, puriso daliddova samāno aḍḍhavādaṁ vadeyya, adhanova samāno dhanavāvādaṁ vadeyya, abhogova samāno bhogavāvādaṁ vadeyya. <br>
  an10.24:5.2 So kismiñcideva dhanakaraṇīye samuppanne na sakkuṇeyya upanīhātuṁ dhanaṁ vā dhaññaṁ vā rajataṁ vā jātarūpaṁ vā. <br>
  an10.24:5.3 Tamenaṁ evaṁ jāneyyuṁ: <br>
  an10.24:5.4 ‘daliddova ayamāyasmā samāno aḍḍhavādaṁ vadeti, adhanova ayamāyasmā samāno dhanavāvādaṁ vadeti, abhogavāva ayamāyasmā samāno bhogavāvādaṁ vadeti. <br>
  an10.24:5.5 Taṁ kissa hetu? <br>
  an10.24:5.6 Tathā hi ayamāyasmā kismiñcideva dhanakaraṇīye samuppanne na sakkoti upanīhātuṁ dhanaṁ vā dhaññaṁ vā rajataṁ vā jātarūpaṁ vā’ti. <br>
  an10.24:6.1 Evamevaṁ kho, āvuso, ñāṇavādañca bhikkhu vadamāno bhāvanāvādañca: <br>
  an10.24:6.2 ‘jānāmimaṁ dhammaṁ, passāmimaṁ dhammaṁ, bhāvitakāyomhi bhāvitasīlo bhāvitacitto bhāvitapañño’ti. <br>
  an10.24:6.3 Tañce, āvuso, bhikkhuṁ lobho abhibhuyya tiṭṭhati, <br>
  an10.24:6.4 doso … <br>
  an10.24:6.5 moho … <br>
  an10.24:6.6 kodho … <br>
  an10.24:6.7 upanāho … <br>
  an10.24:6.8 makkho … <br>
  an10.24:6.9 paḷāso … <br>
  an10.24:6.10 macchariyaṁ … <br>
  an10.24:6.11 pāpikā issā … <br>
  an10.24:6.12 pāpikā icchā abhibhuyya tiṭṭhati, so evamassa veditabbo: <br>
  an10.24:6.13 ‘nāyamāyasmā tathā pajānāti yathā pajānato lobho na hoti, tathāhimaṁ āyasmantaṁ lobho abhibhuyya tiṭṭhati; <br>
  an10.24:6.14 nāyamāyasmā tathā pajānāti yathā pajānato doso na hoti … <br>
  an10.24:6.15 moho … <br>
  an10.24:6.16 kodho … <br>
  an10.24:6.17 upanāho … <br>
  an10.24:6.18 makkho … <br>
  an10.24:6.19 paḷāso … <br>
  an10.24:6.20 macchariyaṁ … <br>
  an10.24:6.21 pāpikā issā … <br>
  an10.24:6.22 pāpikā icchā na hoti, tathāhimaṁ āyasmantaṁ pāpikā icchā abhibhuyya tiṭṭhatī’ti. <br>
  an10.24:7.1 Ñāṇavādaṁ, āvuso, bhikkhu vadamāno: <br>
  an10.24:7.2 ‘jānāmimaṁ dhammaṁ, passāmimaṁ dhamman’ti. <br>
  an10.24:7.3 Tañce, āvuso, bhikkhuṁ lobho nābhibhuyya tiṭṭhati, <br>
  an10.24:7.4 doso … <br>
  an10.24:7.5 moho … <br>
  an10.24:7.6 kodho … <br>
  an10.24:7.7 upanāho … <br>
  an10.24:7.8 makkho … <br>
  an10.24:7.9 paḷāso … <br>
  an10.24:7.10 macchariyaṁ … <br>
  an10.24:7.11 pāpikā issā … <br>
  an10.24:7.12 pāpikā icchā nābhibhuyya tiṭṭhati, so evamassa veditabbo: <br>
  an10.24:7.13 ‘ayamāyasmā tathā pajānāti yathā pajānato lobho na hoti, tathāhimaṁ āyasmantaṁ lobho nābhibhuyya tiṭṭhati; <br>
  an10.24:7.14 tathā ayamāyasmā pajānāti yathā pajānato doso na hoti … <br>
  an10.24:7.15 moho … <br>
  an10.24:7.16 kodho … <br>
  an10.24:7.17 upanāho … <br>
  an10.24:7.18 makkho … <br>
  an10.24:7.19 paḷāso … <br>
  an10.24:7.20 macchariyaṁ … <br>
  an10.24:7.21 pāpikā issā … <br>
  an10.24:7.22 pāpikā icchā na hoti, tathāhimaṁ āyasmantaṁ pāpikā icchā nābhibhuyya tiṭṭhatī’ti. <br>
  an10.24:8.1 Bhāvanāvādaṁ, āvuso, bhikkhu vadamāno: <br>
  an10.24:8.2 ‘bhāvitakāyomhi bhāvitasīlo bhāvitacitto bhāvitapañño’ti. <br>
  an10.24:8.3 Tañce, āvuso, bhikkhuṁ lobho nābhibhuyya tiṭṭhati, <br>
  an10.24:8.4 doso … <br>
  an10.24:8.5 moho … <br>
  an10.24:8.6 kodho … <br>
  an10.24:8.7 upanāho … <br>
  an10.24:8.8 makkho … <br>
  an10.24:8.9 paḷāso … <br>
  an10.24:8.10 macchariyaṁ … <br>
  an10.24:8.11 pāpikā issā … <br>
  an10.24:8.12 pāpikā icchā nābhibhuyya tiṭṭhati, so evamassa veditabbo: <br>
  an10.24:8.13 ‘tathā ayamāyasmā pajānāti yathā pajānato lobho na hoti, tathāhimaṁ āyasmantaṁ lobho nābhibhuyya tiṭṭhati; <br>
  an10.24:8.14 tathā ayamāyasmā pajānāti yathā pajānato doso na hoti … <br>
  an10.24:8.15 moho … <br>
  an10.24:8.16 kodho … <br>
  an10.24:8.17 upanāho … <br>
  an10.24:8.18 makkho … <br>
  an10.24:8.19 paḷāso … <br>
  an10.24:8.20 macchariyaṁ … <br>
  an10.24:8.21 pāpikā issā … <br>
  an10.24:8.22 pāpikā icchā na hoti, tathāhimaṁ āyasmantaṁ pāpikā icchā nābhibhuyya tiṭṭhatī’ti. <br>
  an10.24:9.1 Ñāṇavādañca, āvuso, bhikkhu vadamāno bhāvanāvādañca: <br>
  an10.24:9.2 ‘jānāmimaṁ dhammaṁ, passāmimaṁ dhammaṁ, bhāvitakāyomhi bhāvitasīlo bhāvitacitto bhāvitapañño’ti. <br>
  an10.24:9.3 Tañce, āvuso, bhikkhuṁ lobho nābhibhuyya tiṭṭhati, <br>
  an10.24:9.4 doso … <br>
  an10.24:9.5 moho … <br>
  an10.24:9.6 kodho … <br>
  an10.24:9.7 upanāho … <br>
  an10.24:9.8 makkho … <br>
  an10.24:9.9 paḷāso … <br>
  an10.24:9.10 macchariyaṁ … <br>
  an10.24:9.11 pāpikā issā … <br>
  an10.24:9.12 pāpikā icchā nābhibhuyya tiṭṭhati, so evamassa veditabbo: <br>
  an10.24:9.13 ‘tathā ayamāyasmā pajānāti yathā pajānato lobho na hoti, tathāhimaṁ āyasmantaṁ lobho nābhibhuyya tiṭṭhati; <br>
  an10.24:9.14 tathā ayamāyasmā pajānāti yathā pajānato doso na hoti … <br>
  an10.24:9.15 moho … <br>
  an10.24:9.16 kodho … <br>
  an10.24:9.17 upanāho … <br>
  an10.24:9.18 makkho … <br>
  an10.24:9.19 paḷāso … <br>
  an10.24:9.20 macchariyaṁ … <br>
  an10.24:9.21 pāpikā issā … <br>
  an10.24:9.22 pāpikā icchā na hoti, tathāhimaṁ āyasmantaṁ pāpikā icchā nābhibhuyya tiṭṭhatī’ti. <br>
  an10.24:10.1 Seyyathāpi, āvuso, puriso aḍḍhova samāno aḍḍhavādaṁ vadeyya, dhanavāva samāno dhanavāvādaṁ vadeyya, bhogavāva samāno bhogavāvādaṁ vadeyya. <br>
  an10.24:10.2 So kismiñcideva dhanakaraṇīye samuppanne sakkuṇeyya upanīhātuṁ dhanaṁ vā dhaññaṁ vā rajataṁ vā jātarūpaṁ vā. <br>
  an10.24:10.3 Tamenaṁ evaṁ jāneyyuṁ: <br>
  an10.24:10.4 ‘aḍḍhova ayamāyasmā samāno aḍḍhavādaṁ vadeti, dhanavāva ayamāyasmā samāno dhanavāvādaṁ vadeti, bhogavāva ayamāyasmā samāno bhogavāvādaṁ vadeti. <br>
  an10.24:10.5 Taṁ kissa hetu? <br>
  an10.24:10.6 Tathā hi ayamāyasmā kismiñcideva dhanakaraṇīye samuppanne sakkoti upanīhātuṁ dhanaṁ vā dhaññaṁ vā rajataṁ vā jātarūpaṁ vā’ti. <br>
  an10.24:11.1 Evamevaṁ kho, āvuso, ñāṇavādañca bhikkhu vadamāno bhāvanāvādañca: <br>
  an10.24:11.2 ‘jānāmimaṁ dhammaṁ, passāmimaṁ dhammaṁ, bhāvitakāyomhi bhāvitasīlo bhāvitacitto bhāvitapañño’ti. <br>
  an10.24:11.3 Tañce, āvuso, bhikkhuṁ lobho nābhibhuyya tiṭṭhati, <br>
  an10.24:11.4 doso … <br>
  an10.24:11.5 moho … <br>
  an10.24:11.6 kodho … <br>
  an10.24:11.7 upanāho … <br>
  an10.24:11.8 makkho … <br>
  an10.24:11.9 paḷāso … <br>
  an10.24:11.10 macchariyaṁ … <br>
  an10.24:11.11 pāpikā issā … <br>
  an10.24:11.12 pāpikā icchā nābhibhuyya tiṭṭhati, so evamassa veditabbo: <br>
  an10.24:11.13 ‘tathā ayamāyasmā pajānāti yathā pajānato lobho na hoti, tathāhimaṁ āyasmantaṁ lobho nābhibhuyya tiṭṭhati; <br>
  an10.24:11.14 tathā ayamāyasmā pajānāti yathā pajānato doso na hoti … <br>
  an10.24:11.15 moho … <br>
  an10.24:11.16 kodho … <br>
  an10.24:11.17 upanāho … <br>
  an10.24:11.18 makkho … <br>
  an10.24:11.19 paḷāso … <br>
  an10.24:11.20 macchariyaṁ … <br>
  an10.24:11.21 pāpikā issā … <br>
  an10.24:11.22 pāpikā icchā na hoti, tathāhimaṁ āyasmantaṁ pāpikā icchā nābhibhuyya tiṭṭhatī’”ti. <br>
  an10.24:11.23 Catutthaṁ. "<br>
  an10.25:0.1 Aṅguttara Nikāya 10.25 <br>
  an10.25:0.2 3. Mahāvagga <br>
  an10.25:0.3 Kasiṇasutta <br>
  an10.25:1.1 “Dasayimāni, bhikkhave, kasiṇāyatanāni. <br>
  an10.25:1.2 Katamāni dasa? <br>
  an10.25:1.3 Pathavīkasiṇameko sañjānāti uddhaṁ adho tiriyaṁ advayaṁ appamāṇaṁ; <br>
  an10.25:1.4 āpokasiṇameko sañjānāti …pe… <br>
  an10.25:1.5 tejokasiṇameko sañjānāti … <br>
  an10.25:1.6 vāyokasiṇameko sañjānāti … <br>
  an10.25:1.7 nīlakasiṇameko sañjānāti … <br>
  an10.25:1.8 pītakasiṇameko sañjānāti … <br>
  an10.25:1.9 lohitakasiṇameko sañjānāti … <br>
  an10.25:1.10 odātakasiṇameko sañjānāti … <br>
  an10.25:1.11 ākāsakasiṇameko sañjānāti … <br>
  an10.25:1.12 viññāṇakasiṇameko sañjānāti uddhaṁ adho tiriyaṁ advayaṁ appamāṇaṁ. <br>
  an10.25:1.13 Imāni kho, bhikkhave, dasa kasiṇāyatanānī”ti. <br>
  an10.25:1.14 Pañcamaṁ. "<br>
  an10.26:0.1 Aṅguttara Nikāya 10.26 <br>
  an10.26:0.2 3. Mahāvagga <br>
  an10.26:0.3 Kāḷīsutta <br>
  an10.26:1.1 Ekaṁ samayaṁ āyasmā mahākaccāno avantīsu viharati kuraraghare pavatte pabbate. <br>
  an10.26:1.2 Atha kho kāḷī upāsikā kuraragharikā yenāyasmā mahākaccāno tenupasaṅkami; upasaṅkamitvā āyasmantaṁ mahākaccānaṁ abhivādetvā ekamantaṁ nisīdi. Ekamantaṁ nisinnā kho kāḷī upāsikā kuraragharikā āyasmantaṁ mahākaccānaṁ etadavoca: <br>
  an10.26:1.3 “vuttamidaṁ, bhante, bhagavatā kumāripañhesu: <br>
  an10.26:2.1 ‘Atthassa pattiṁ hadayassa santiṁ, <br>
  an10.26:2.2 Jetvāna senaṁ piyasātarūpaṁ; <br>
  an10.26:2.3 Ekohaṁ jhāyaṁ sukhamanubodhiṁ, <br>
  an10.26:2.4 Tasmā janena na karomi sakkhiṁ; <br>
  an10.26:2.5 Sakkhī na sampajjati kenaci me’ti. <br>
  an10.26:3.1 Imassa kho, bhante, bhagavatā saṅkhittena bhāsitassa kathaṁ vitthārena attho daṭṭhabbo”ti? <br>
  an10.26:4.1 “Pathavīkasiṇasamāpattiparamā kho, bhagini, eke samaṇabrāhmaṇā ‘attho’ti abhinibbattesuṁ. <br>
  an10.26:4.2 Yāvatā kho, bhagini, pathavīkasiṇasamāpattiparamatā, tadabhiññāsi bhagavā. <br>
  an10.26:4.3 Tadabhiññāya bhagavā assādamaddasa ādīnavamaddasa nissaraṇamaddasa maggāmaggañāṇadassanamaddasa. <br>
  an10.26:4.4 Tassa assādadassanahetu ādīnavadassanahetu nissaraṇadassanahetu maggāmaggañāṇadassanahetu atthassa patti hadayassa santi viditā hoti. <br>
  an10.26:5.1 Āpokasiṇasamāpattiparamā kho, bhagini …pe… <br>
  an10.26:5.2 tejokasiṇasamāpattiparamā kho, bhagini … <br>
  an10.26:5.3 vāyokasiṇasamāpattiparamā kho, bhagini … <br>
  an10.26:5.4 nīlakasiṇasamāpattiparamā kho, bhagini … <br>
  an10.26:5.5 pītakasiṇasamāpattiparamā kho, bhagini … <br>
  an10.26:5.6 lohitakasiṇasamāpattiparamā kho, bhagini … <br>
  an10.26:5.7 odātakasiṇasamāpattiparamā kho, bhagini … <br>
  an10.26:5.8 ākāsakasiṇasamāpattiparamā kho, bhagini … <br>
  an10.26:5.9 viññāṇakasiṇasamāpattiparamā kho, bhagini, eke samaṇabrāhmaṇā ‘attho’ti abhinibbattesuṁ. <br>
  an10.26:5.10 Yāvatā kho, bhagini, viññāṇakasiṇasamāpattiparamatā, tadabhiññāsi bhagavā. <br>
  an10.26:5.11 Tadabhiññāya bhagavā assādamaddasa … ādīnavamaddasa … nissaraṇamaddasa … maggāmaggañāṇadassanamaddasa … <br>
  an10.26:5.12 tassa assādadassanahetu ādīnavadassanahetu nissaraṇadassanahetu maggāmaggañāṇadassanahetu atthassa patti hadayassa santi viditā hoti. <br>
  an10.26:5.13 Iti kho, bhagini, yaṁ taṁ vuttaṁ bhagavatā kumāripañhesu: <br>
  an10.26:6.1 ‘Atthassa pattiṁ hadayassa santiṁ, <br>
  an10.26:6.2 Jetvāna senaṁ piyasātarūpaṁ; <br>
  an10.26:6.3 Ekohaṁ jhāyaṁ sukhamanubodhiṁ, <br>
  an10.26:6.4 Tasmā janena na karomi sakkhiṁ; <br>
  an10.26:6.5 Sakkhī na sampajjati kenaci me’ti. <br>
  an10.26:7.1 Imassa kho, bhagini, bhagavatā saṅkhittena bhāsitassa evaṁ vitthārena attho daṭṭhabbo”ti. <br>
  an10.26:7.2 Chaṭṭhaṁ. "<br>
  an10.27:0.1 Aṅguttara Nikāya 10.27 <br>
  an10.27:0.2 3. Mahāvagga <br>
  an10.27:0.3 Paṭhamamahāpañhāsutta <br>
  an10.27:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.27:1.2 Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu. <br>
  an10.27:1.3 Atha kho tesaṁ bhikkhūnaṁ etadahosi: <br>
  an10.27:1.4 “atippago kho tāva sāvatthiyaṁ piṇḍāya carituṁ; <br>
  an10.27:1.5 yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā”ti. <br>
  an10.27:2.1 Atha kho te bhikkhū yena aññatitthiyānaṁ paribbājakānaṁ ārāmo tenupasaṅkamiṁsu; upasaṅkamitvā tehi aññatitthiyehi paribbājakehi saddhiṁ sammodiṁsu. <br>
  an10.27:2.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinne kho te bhikkhū te aññatitthiyā paribbājakā etadavocuṁ: <br>
  an10.27:3.1 “Samaṇo, āvuso, gotamo sāvakānaṁ evaṁ dhammaṁ deseti: <br>
  an10.27:3.2 ‘etha tumhe, bhikkhave, sabbaṁ dhammaṁ abhijānātha, sabbaṁ dhammaṁ abhiññāya viharathā’ti; <br>
  an10.27:3.3 mayampi kho, āvuso, sāvakānaṁ evaṁ dhammaṁ desema: <br>
  an10.27:3.4 ‘etha tumhe, āvuso, sabbaṁ dhammaṁ abhijānātha, sabbaṁ dhammaṁ abhiññāya viharathā’ti. <br>
  an10.27:3.5 Idha no, āvuso, ko viseso ko adhippayāso kiṁ nānākaraṇaṁ samaṇassa vā gotamassa amhākaṁ vā, yadidaṁ dhammadesanāya vā dhammadesanaṁ anusāsaniyā vā anusāsanin”ti? <br>
  an10.27:4.1 Atha kho te bhikkhū tesaṁ aññatitthiyānaṁ paribbājakānaṁ bhāsitaṁ neva abhinandiṁsu nappaṭikkosiṁsu. <br>
  an10.27:4.2 Anabhinanditvā appaṭikkositvā uṭṭhāyāsanā pakkamiṁsu: <br>
  an10.27:4.3 “bhagavato santike etassa bhāsitassa atthaṁ ājānissāmā”ti. <br>
  an10.27:5.1 Atha kho te bhikkhū sāvatthiyaṁ piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ: <br>
  an10.27:6.1 “Idha mayaṁ, bhante, pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisimhā. <br>
  an10.27:6.2 Tesaṁ no, bhante, amhākaṁ etadahosi: <br>
  an10.27:6.3 ‘atippago kho tāva sāvatthiyaṁ piṇḍāya carituṁ; <br>
  an10.27:6.4 yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā’ti. <br>
  an10.27:6.5 Atha kho mayaṁ, bhante, yena aññatitthiyānaṁ paribbājakānaṁ ārāmo tenupasaṅkamimhā; upasaṅkamitvā tehi aññatitthiyehi paribbājakehi saddhiṁ sammodimhā. <br>
  an10.27:6.6 Sammodanīyaṁ kathaṁ sāraṇīyaṁ vītisāretvā ekamantaṁ nisīdimhā. Ekamantaṁ nisinne kho, bhante, aññatitthiyā paribbājakā amhe etadavocuṁ: <br>
  an10.27:7.1 ‘Samaṇo, āvuso, gotamo sāvakānaṁ evaṁ dhammaṁ deseti—<br>
  an10.27:7.2 etha tumhe, bhikkhave, sabbaṁ dhammaṁ abhijānātha, sabbaṁ dhammaṁ abhiññāya viharathāti; <br>
  an10.27:7.3 mayampi kho, āvuso, sāvakānaṁ evaṁ dhammaṁ desema—<br>
  an10.27:7.4 etha tumhe, āvuso, sabbaṁ dhammaṁ abhijānātha, sabbaṁ dhammaṁ abhiññāya viharathāti. <br>
  an10.27:7.5 Idha no, āvuso, ko viseso ko adhippayāso kiṁ nānākaraṇaṁ samaṇassa vā gotamassa amhākaṁ vā, yadidaṁ dhammadesanāya vā dhammadesanaṁ anusāsaniyā vā anusāsanin’ti? <br>
  an10.27:8.1 Atha kho mayaṁ, bhante, tesaṁ aññatitthiyānaṁ paribbājakānaṁ bhāsitaṁ neva abhinandimhā nappaṭikkosimhā. <br>
  an10.27:8.2 Anabhinanditvā appaṭikkositvā uṭṭhāyāsanā pakkamimhā: <br>
  an10.27:8.3 ‘bhagavato santike etassa bhāsitassa atthaṁ ājānissāmā’”ti. <br>
  an10.27:9.1 “Evaṁvādino, bhikkhave, aññatitthiyā paribbājakā evamassu vacanīyā: <br>
  an10.27:9.2 ‘eko, āvuso, pañho eko uddeso ekaṁ veyyākaraṇaṁ, dve pañhā dve uddesā dve veyyākaraṇāni, tayo pañhā tayo uddesā tīṇi veyyākaraṇāni, cattāro pañhā cattāro uddesā cattāri veyyākaraṇāni, pañca pañhā pañcuddesā pañca veyyākaraṇāni, cha pañhā cha uddesā cha veyyākaraṇāni, satta pañhā sattuddesā satta veyyākaraṇāni, aṭṭha pañhā aṭṭhuddesā aṭṭha veyyākaraṇāni, nava pañhā navuddesā nava veyyākaraṇāni, dasa pañhā dasuddesā dasa veyyākaraṇānī’ti. <br>
  an10.27:9.3 Evaṁ puṭṭhā, bhikkhave, aññatitthiyā paribbājakā na ceva sampāyissanti, uttari ca vighātaṁ āpajjissanti. <br>
  an10.27:9.4 Taṁ kissa hetu? <br>
  an10.27:9.5 Yathā taṁ, bhikkhave, avisayasmiṁ. <br>
  an10.27:9.6 Nāhaṁ taṁ, bhikkhave, passāmi sadevake loke samārake sabrahmake sassamaṇabrāhmaṇiyā pajāya sadevamanussāya yo imesaṁ pañhānaṁ veyyākaraṇena cittaṁ ārādheyya, aññatra tathāgatena vā tathāgatasāvakena vā ito vā pana sutvā. <br>
  an10.27:10.1 ‘Eko pañho eko uddeso ekaṁ veyyākaraṇan’ti, <br>
  an10.27:10.2 iti kho panetaṁ vuttaṁ. Kiñcetaṁ paṭicca vuttaṁ? <br>
  an10.27:10.3 Ekadhamme, bhikkhave, bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:10.4 Katamasmiṁ ekadhamme? <br>
  an10.27:10.5 ‘Sabbe sattā āhāraṭṭhitikā’—<br>
  an10.27:10.6 imasmiṁ kho, bhikkhave, ekadhamme bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:10.7 ‘Eko pañho eko uddeso ekaṁ veyyākaraṇan’ti, <br>
  an10.27:10.8 iti yaṁ taṁ vuttaṁ idametaṁ paṭicca vuttaṁ. <br>
  an10.27:11.1 ‘Dve pañhā dve uddesā dve veyyākaraṇānī’ti, iti kho panetaṁ vuttaṁ. <br>
  an10.27:11.2 Kiñcetaṁ paṭicca vuttaṁ? <br>
  an10.27:11.3 Dvīsu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:11.4 Katamesu dvīsu? <br>
  an10.27:11.5 Nāme ca rūpe ca—<br>
  an10.27:11.6 imesu kho, bhikkhave, dvīsu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:11.7 ‘Dve pañhā dve uddesā dve veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. <br>
  an10.27:12.1 ‘Tayo pañhā tayo uddesā tīṇi veyyākaraṇānī’ti, iti kho panetaṁ vuttaṁ. <br>
  an10.27:12.2 Kiñcetaṁ paṭicca vuttaṁ? <br>
  an10.27:12.3 Tīsu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:12.4 Katamesu tīsu? <br>
  an10.27:12.5 Tīsu vedanāsu—<br>
  an10.27:12.6 imesu kho, bhikkhave, tīsu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:12.7 ‘Tayo pañhā tayo uddesā tīṇi veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. <br>
  an10.27:13.1 ‘Cattāro pañhā cattāro uddesā cattāri veyyākaraṇānī’ti, iti kho panetaṁ vuttaṁ. <br>
  an10.27:13.2 Kiñcetaṁ paṭicca vuttaṁ? <br>
  an10.27:13.3 Catūsu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:13.4 Katamesu catūsu? <br>
  an10.27:13.5 Catūsu āhāresu—<br>
  an10.27:13.6 imesu kho, bhikkhave, catūsu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:13.7 ‘Cattāro pañhā cattāro uddesā cattāri veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. <br>
  an10.27:14.1 ‘Pañca pañhā pañcuddesā pañca veyyākaraṇānī’ti, iti kho panetaṁ vuttaṁ. <br>
  an10.27:14.2 Kiñcetaṁ paṭicca vuttaṁ? <br>
  an10.27:14.3 Pañcasu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:14.4 Katamesu pañcasu? <br>
  an10.27:14.5 Pañcasu upādānakkhandhesu—<br>
  an10.27:14.6 imesu kho, bhikkhave, pañcasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:14.7 ‘Pañca pañhā pañcuddesā pañca veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. <br>
  an10.27:15.1 ‘Cha pañhā cha uddesā cha veyyākaraṇānī’ti, iti kho panetaṁ vuttaṁ. <br>
  an10.27:15.2 Kiñcetaṁ paṭicca vuttaṁ? <br>
  an10.27:15.3 Chasu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:15.4 Katamesu chasu? <br>
  an10.27:15.5 Chasu ajjhattikesu āyatanesu—<br>
  an10.27:15.6 imesu kho, bhikkhave, chasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:15.7 ‘Cha pañhā cha uddesā cha veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. <br>
  an10.27:16.1 ‘Satta pañhā sattuddesā satta veyyākaraṇānī’ti, iti kho panetaṁ vuttaṁ. <br>
  an10.27:16.2 Kiñcetaṁ paṭicca vuttaṁ? <br>
  an10.27:16.3 Sattasu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:16.4 Katamesu sattasu? <br>
  an10.27:16.5 Sattasu viññāṇaṭṭhitīsu—<br>
  an10.27:16.6 imesu kho, bhikkhave, sattasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:16.7 ‘Satta pañhā sattuddesā satta veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. <br>
  an10.27:17.1 ‘Aṭṭha pañhā aṭṭhuddesā aṭṭha veyyākaraṇānī’ti, iti kho panetaṁ vuttaṁ. <br>
  an10.27:17.2 Kiñcetaṁ paṭicca vuttaṁ? <br>
  an10.27:17.3 Aṭṭhasu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:17.4 Katamesu aṭṭhasu? <br>
  an10.27:17.5 Aṭṭhasu lokadhammesu—<br>
  an10.27:17.6 imesu kho, bhikkhave, aṭṭhasu dhammesu bhikkhu sammā nibbindamāno …pe… dukkhassantakaro hoti. <br>
  an10.27:17.7 ‘Aṭṭha pañhā aṭṭhuddesā aṭṭha veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. <br>
  an10.27:18.1 ‘Nava pañhā navuddesā nava veyyākaraṇānī’ti, iti kho panetaṁ vuttaṁ. <br>
  an10.27:18.2 Kiñcetaṁ paṭicca vuttaṁ? <br>
  an10.27:18.3 Navasu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:18.4 Katamesu navasu? <br>
  an10.27:18.5 Navasu sattāvāsesu—<br>
  an10.27:18.6 imesu kho, bhikkhave, navasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:18.7 ‘Nava pañhā navuddesā nava veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. <br>
  an10.27:19.1 ‘Dasa pañhā dasuddesā dasa veyyākaraṇānī’ti, <br>
  an10.27:19.2 iti kho panetaṁ vuttaṁ. Kiñcetaṁ paṭicca vuttaṁ? <br>
  an10.27:19.3 Dasasu, bhikkhave, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:19.4 Katamesu dasasu? <br>
  an10.27:19.5 Dasasu akusalesu kammapathesu—<br>
  an10.27:19.6 imesu kho, bhikkhave, dasasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.27:19.7 ‘Dasa pañhā dasuddesā dasa veyyākaraṇānī’ti, <br>
  an10.27:19.8 iti yaṁ taṁ vuttaṁ idametaṁ paṭicca vuttan”ti. <br>
  an10.27:19.9 Sattamaṁ. "<br>
  an10.28:0.1 Aṅguttara Nikāya 10.28 <br>
  an10.28:0.2 3. Mahāvagga <br>
  an10.28:0.3 Dutiyamahāpañhāsutta <br>
  an10.28:1.1 Ekaṁ samayaṁ bhagavā kajaṅgalāyaṁ viharati veḷuvane. <br>
  an10.28:1.2 Atha kho sambahulā kajaṅgalakā upāsakā yena kajaṅgalikā bhikkhunī tenupasaṅkamiṁsu; upasaṅkamitvā kajaṅgalikaṁ bhikkhuniṁ abhivādetvā ekamantaṁ nisīdiṁsu. Ekamantaṁ nisinnā kho kajaṅgalakā upāsakā kajaṅgalikaṁ bhikkhuniṁ etadavocuṁ: <br>
  an10.28:2.1 “Vuttamidaṁ, ayye, bhagavatā mahāpañhesu: <br>
  an10.28:2.2 ‘eko pañho eko uddeso ekaṁ veyyākaraṇaṁ, dve pañhā dve uddesā dve veyyākaraṇāni, tayo pañhā tayo uddesā tīṇi veyyākaraṇāni, cattāro pañhā cattāro uddesā cattāri veyyākaraṇāni, pañca pañhā pañcuddesā pañca veyyākaraṇāni, cha pañhā cha uddesā cha veyyākaraṇāni, satta pañhā sattuddesā satta veyyākaraṇāni, aṭṭha pañhā aṭṭhuddesā aṭṭha veyyākaraṇāni, nava pañhā navuddesā nava veyyākaraṇāni, dasa pañhā dasuddesā dasa veyyākaraṇānī’ti. <br>
  an10.28:2.3 Imassa nu kho, ayye, bhagavatā saṅkhittena bhāsitassa kathaṁ vitthārena attho daṭṭhabbo”ti? <br>
  an10.28:3.1 “Na kho panetaṁ, āvuso, bhagavato sammukhā sutaṁ sammukhā paṭiggahitaṁ, napi manobhāvanīyānaṁ bhikkhūnaṁ sammukhā sutaṁ sammukhā paṭiggahitaṁ; <br>
  an10.28:3.2 api ca yathā mettha khāyati <br>
  an10.28:3.3 taṁ suṇātha, sādhukaṁ manasi karotha, bhāsissāmī”ti. <br>
  an10.28:3.4 “Evaṁ, ayye”ti, kho kajaṅgalakā upāsakā kajaṅgalikāya bhikkhuniyā paccassosuṁ. <br>
  an10.28:3.5 Kajaṅgalikā bhikkhunī etadavoca: <br>
  an10.28:4.1 “‘Eko pañho eko uddeso ekaṁ veyyākaraṇan’ti, iti kho panetaṁ vuttaṁ bhagavatā. <br>
  an10.28:4.2 Kiñcetaṁ paṭicca vuttaṁ? <br>
  an10.28:4.3 Ekadhamme, āvuso, bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:4.4 Katamasmiṁ ekadhamme? <br>
  an10.28:4.5 Sabbe sattā āhāraṭṭhitikā—<br>
  an10.28:4.6 imasmiṁ kho, āvuso, ekadhamme bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:4.7 ‘Eko pañho eko uddeso ekaṁ veyyākaraṇan’ti, iti yaṁ taṁ vuttaṁ bhagavatā idametaṁ paṭicca vuttaṁ. <br>
  an10.28:5.1 ‘Dve pañhā dve uddesā dve veyyākaraṇānī’ti iti, kho panetaṁ vuttaṁ bhagavatā. <br>
  an10.28:5.2 Kiñcetaṁ paṭicca vuttaṁ? <br>
  an10.28:5.3 Dvīsu, āvuso, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:5.4 Katamesu dvīsu? <br>
  an10.28:5.5 Nāme ca rūpe ca …pe… <br>
  an10.28:5.6 katamesu tīsu? <br>
  an10.28:5.7 Tīsu vedanāsu—<br>
  an10.28:5.8 imesu kho, āvuso, tīsu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:5.9 ‘Tayo pañhā tayo uddesā tīṇi veyyākaraṇānī’ti, iti yaṁ taṁ vuttaṁ bhagavatā idametaṁ paṭicca vuttaṁ. <br>
  an10.28:6.1 ‘Cattāro pañhā cattāro uddesā cattāri veyyākaraṇānī’ti, iti kho panetaṁ vuttaṁ bhagavatā. <br>
  an10.28:6.2 Kiñcetaṁ paṭicca vuttaṁ? <br>
  an10.28:6.3 Catūsu, āvuso, dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:6.4 Katamesu catūsu? <br>
  an10.28:6.5 Catūsu satipaṭṭhānesu—<br>
  an10.28:6.6 imesu kho, āvuso, catūsu dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:6.7 ‘Cattāro pañhā cattāro uddesā cattāri veyyākaraṇānī’ti, iti yaṁ taṁ vuttaṁ bhagavatā idametaṁ paṭicca vuttaṁ. <br>
  an10.28:7.1 ‘Pañca pañhā pañcuddesā pañca veyyākaraṇānī’ti, iti kho panetaṁ vuttaṁ bhagavatā. <br>
  an10.28:7.2 Kiñcetaṁ paṭicca vuttaṁ? <br>
  an10.28:7.3 Pañcasu, āvuso, dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:7.4 Katamesu pañcasu? <br>
  an10.28:7.5 Pañcasu indriyesu …pe… <br>
  an10.28:7.6 katamesu chasu? <br>
  an10.28:7.7 Chasu nissaraṇīyāsu dhātūsu …pe… <br>
  an10.28:7.8 katamesu sattasu? <br>
  an10.28:7.9 Sattasu bojjhaṅgesu …pe… <br>
  an10.28:7.10 katamesu aṭṭhasu? <br>
  an10.28:7.11 Aṭṭhasu ariyaaṭṭhaṅgikamaggesu—<br>
  an10.28:7.12 imesu kho, āvuso, aṭṭhasu dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:7.13 ‘Aṭṭha pañhā aṭṭhuddesā aṭṭha veyyākaraṇānī’ti, iti yaṁ taṁ vuttaṁ bhagavatā idametaṁ paṭicca vuttaṁ. <br>
  an10.28:8.1 ‘Nava pañhā navuddesā nava veyyākaraṇānī’ti, iti kho panetaṁ vuttaṁ bhagavatā. <br>
  an10.28:8.2 Kiñcetaṁ paṭicca vuttaṁ? <br>
  an10.28:8.3 Navasu, āvuso, dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:8.4 Katamesu navasu? <br>
  an10.28:8.5 Navasu sattāvāsesu—<br>
  an10.28:8.6 imesu kho, āvuso, navasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:8.7 ‘Nava pañhā navuddesā nava veyyākaraṇānī’ti, iti yaṁ taṁ vuttaṁ bhagavatā idametaṁ paṭicca vuttaṁ. <br>
  an10.28:9.1 ‘Dasa pañhā dasuddesā dasa veyyākaraṇānī’ti, iti kho panetaṁ vuttaṁ bhagavatā. <br>
  an10.28:9.2 Kiñcetaṁ paṭicca vuttaṁ? <br>
  an10.28:9.3 Dasasu, āvuso, dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:9.4 Katamesu dasasu? <br>
  an10.28:9.5 Dasasu kusalesu kammapathesu—<br>
  an10.28:9.6 imesu kho, āvuso, dasasu dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti. <br>
  an10.28:9.7 ‘Dasa pañhā dasuddesā dasa veyyākaraṇānī’ti, iti yaṁ taṁ vuttaṁ bhagavatā idametaṁ paṭicca vuttaṁ. <br>
  an10.28:10.1 Iti kho, āvuso, yaṁ taṁ vuttaṁ bhagavatā saṅkhittena bhāsitāsu mahāpañhāsu: <br>
  an10.28:10.2 ‘eko pañho eko uddeso ekaṁ veyyākaraṇaṁ …pe… <br>
  an10.28:10.3 dasa pañhā dasuddesā dasa veyyākaraṇānī’ti, imassa kho ahaṁ, āvuso, bhagavatā saṅkhittena bhāsitassa evaṁ vitthārena atthaṁ ājānāmi. <br>
  an10.28:10.4 Ākaṅkhamānā ca pana tumhe, āvuso, bhagavantaññeva upasaṅkamitvā etamatthaṁ paṭipuccheyyātha. <br>
  an10.28:10.5 Yathā vo bhagavā byākaroti tathā naṁ dhāreyyāthā”ti. <br>
  an10.28:10.6 “Evaṁ, ayye”ti kho kajaṅgalakā upāsakā kajaṅgalikāya kho bhikkhuniyā bhāsitaṁ abhinanditvā anumoditvā uṭṭhāyāsanā kajaṅgalikaṁ bhikkhuniṁ abhivādetvā padakkhiṇaṁ katvā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. <br>
  an10.28:10.7 Ekamantaṁ nisinnā kho kajaṅgalakā upāsakā yāvatako ahosi kajaṅgalikāya bhikkhuniyā saddhiṁ kathāsallāpo, taṁ sabbaṁ bhagavato ārocesuṁ. <br>
  an10.28:11.1 “Sādhu sādhu, gahapatayo. <br>
  an10.28:11.2 Paṇḍitā, gahapatayo, kajaṅgalikā bhikkhunī. Mahāpaññā, gahapatayo, kajaṅgalikā bhikkhunī. <br>
  an10.28:11.3 Mañcepi tumhe, gahapatayo, upasaṅkamitvā etamatthaṁ paṭipuccheyyātha, ahampi cetaṁ evamevaṁ byākareyyaṁ yathā taṁ kajaṅgalikāya bhikkhuniyā byākataṁ. <br>
  an10.28:11.4 Eso ceva tassa attho. Evañca naṁ dhāreyyāthā”ti. <br>
  an10.28:11.5 Aṭṭhamaṁ. "<br>
  an10.29:0.1 Aṅguttara Nikāya 10.29 <br>
  an10.29:0.2 3. Mahāvagga <br>
  an10.29:0.3 Paṭhamakosalasutta <br>
  an10.29:1.1 “Yāvatā, bhikkhave, kāsikosalā, yāvatā rañño pasenadissa kosalassa vijitaṁ, rājā tattha pasenadi kosalo aggamakkhāyati. <br>
  an10.29:1.2 Raññopi kho, bhikkhave, pasenadissa kosalassa attheva aññathattaṁ atthi vipariṇāmo. <br>
  an10.29:1.3 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:1.4 Tasmiṁ nibbindanto agge virajjati, pageva hīnasmiṁ. <br>
  an10.29:2.1 Yāvatā, bhikkhave, candimasūriyā pariharanti disā bhanti virocamānā, tāva sahassadhā loko. <br>
  an10.29:2.2 Tasmiṁ sahassadhā loke sahassaṁ candānaṁ sahassaṁ sūriyānaṁ sahassaṁ sinerupabbatarājānaṁ sahassaṁ jambudīpānaṁ sahassaṁ aparagoyānānaṁ sahassaṁ uttarakurūnaṁ sahassaṁ pubbavidehānaṁ cattāri mahāsamuddasahassāni cattāri mahārājasahassāni sahassaṁ cātumahārājikānaṁ sahassaṁ tāvatiṁsānaṁ sahassaṁ yāmānaṁ sahassaṁ tusitānaṁ sahassaṁ nimmānaratīnaṁ sahassaṁ paranimmitavasavattīnaṁ sahassaṁ brahmalokānaṁ. <br>
  an10.29:2.3 Yāvatā, bhikkhave, sahassī lokadhātu, mahābrahmā tattha aggamakkhāyati. <br>
  an10.29:2.4 Mahābrahmunopi kho, bhikkhave, attheva aññathattaṁ atthi vipariṇāmo. <br>
  an10.29:2.5 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:2.6 Tasmiṁ nibbindanto agge virajjati, pageva hīnasmiṁ. <br>
  an10.29:3.1 Hoti so, bhikkhave, samayo yaṁ ayaṁ loko saṁvaṭṭati. <br>
  an10.29:3.2 Saṁvaṭṭamāne, bhikkhave, loke yebhuyyena sattā ābhassarasaṁvattanikā bhavanti. <br>
  an10.29:3.3 Te tattha honti manomayā pītibhakkhā sayaṁpabhā antalikkhecarā subhaṭṭhāyino ciraṁ dīghamaddhānaṁ tiṭṭhanti. <br>
  an10.29:3.4 Saṁvaṭṭamāne, bhikkhave, loke ābhassarā devā aggamakkhāyanti. <br>
  an10.29:3.5 Ābhassarānampi kho, bhikkhave, devānaṁ attheva aññathattaṁ atthi vipariṇāmo. <br>
  an10.29:3.6 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:3.7 Tasmiṁ nibbindanto agge virajjati, pageva hīnasmiṁ. <br>
  an10.29:4.1 Dasayimāni, bhikkhave, kasiṇāyatanāni. <br>
  an10.29:4.2 Katamāni dasa? <br>
  an10.29:4.3 Pathavīkasiṇameko sañjānāti uddhaṁ adho tiriyaṁ advayaṁ appamāṇaṁ; <br>
  an10.29:4.4 āpokasiṇameko sañjānāti …pe… <br>
  an10.29:4.5 tejokasiṇameko sañjānāti … <br>
  an10.29:4.6 vāyokasiṇameko sañjānāti … <br>
  an10.29:4.7 nīlakasiṇameko sañjānāti … <br>
  an10.29:4.8 pītakasiṇameko sañjānāti … <br>
  an10.29:4.9 lohitakasiṇameko sañjānāti … <br>
  an10.29:4.10 odātakasiṇameko sañjānāti … <br>
  an10.29:4.11 ākāsakasiṇameko sañjānāti … <br>
  an10.29:4.12 viññāṇakasiṇameko sañjānāti uddhaṁ adho tiriyaṁ advayaṁ appamāṇaṁ. <br>
  an10.29:4.13 Imāni kho, bhikkhave, dasa kasiṇāyatanāni. <br>
  an10.29:5.1 Etadaggaṁ, bhikkhave, imesaṁ dasannaṁ kasiṇāyatanānaṁ yadidaṁ viññāṇakasiṇaṁ eko sañjānāti uddhaṁ adho tiriyaṁ advayaṁ appamāṇaṁ. <br>
  an10.29:5.2 Evaṁsaññinopi kho, bhikkhave, santi sattā. <br>
  an10.29:5.3 Evaṁsaññīnampi kho, bhikkhave, sattānaṁ attheva aññathattaṁ atthi vipariṇāmo. <br>
  an10.29:5.4 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:5.5 Tasmiṁ nibbindanto agge virajjati, pageva hīnasmiṁ. <br>
  an10.29:6.1 Aṭṭhimāni, bhikkhave, abhibhāyatanāni. <br>
  an10.29:6.2 Katamāni aṭṭha? <br>
  an10.29:6.3 Ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni; <br>
  an10.29:6.4 ‘tāni abhibhuyya jānāmi passāmī’ti, evaṁsaññī hoti. <br>
  an10.29:6.5 Idaṁ paṭhamaṁ abhibhāyatanaṁ. <br>
  an10.29:7.1 Ajjhattaṁ rūpasaññī eko bahiddhā rūpāni passati appamāṇāni suvaṇṇadubbaṇṇāni; <br>
  an10.29:7.2 ‘tāni abhibhuyya jānāmi passāmī’ti, evaṁsaññī hoti. <br>
  an10.29:7.3 Idaṁ dutiyaṁ abhibhāyatanaṁ. <br>
  an10.29:8.1 Ajjhattaṁ arūpasaññī eko bahiddhā rūpāni passati parittāni suvaṇṇadubbaṇṇāni; <br>
  an10.29:8.2 ‘tāni abhibhuyya jānāmi passāmī’ti, evaṁsaññī hoti. <br>
  an10.29:8.3 Idaṁ tatiyaṁ abhibhāyatanaṁ. <br>
  an10.29:9.1 Ajjhattaṁ arūpasaññī eko bahiddhā rūpāni passati appamāṇāni suvaṇṇadubbaṇṇāni; <br>
  an10.29:9.2 ‘tāni abhibhuyya jānāmi passāmī’ti, evaṁsaññī hoti. <br>
  an10.29:9.3 Idaṁ catutthaṁ abhibhāyatanaṁ. <br>
  an10.29:10.1 Ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni. <br>
  an10.29:10.2 Seyyathāpi nāma umāpupphaṁ nīlaṁ nīlavaṇṇaṁ nīlanidassanaṁ nīlanibhāsaṁ, seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ nīlanidassanaṁ nīlanibhāsaṁ; <br>
  an10.29:10.3 evamevaṁ ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni; <br>
  an10.29:10.4 ‘tāni abhibhuyya jānāmi passāmī’ti, evaṁsaññī hoti. <br>
  an10.29:10.5 Idaṁ pañcamaṁ abhibhāyatanaṁ. <br>
  an10.29:11.1 Ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni. <br>
  an10.29:11.2 Seyyathāpi nāma kaṇikārapupphaṁ pītaṁ pītavaṇṇaṁ pītanidassanaṁ pītanibhāsaṁ, seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ pītanidassanaṁ pītanibhāsaṁ; <br>
  an10.29:11.3 evamevaṁ ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni; <br>
  an10.29:11.4 ‘tāni abhibhuyya jānāmi passāmī’ti, evaṁsaññī hoti. <br>
  an10.29:11.5 Idaṁ chaṭṭhaṁ abhibhāyatanaṁ. <br>
  an10.29:12.1 Ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni. <br>
  an10.29:12.2 Seyyathāpi nāma bandhujīvakapupphaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ, seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ; <br>
  an10.29:12.3 evamevaṁ ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni; <br>
  an10.29:12.4 ‘tāni abhibhuyya jānāmi passāmī’ti, evaṁsaññī hoti. <br>
  an10.29:12.5 Idaṁ sattamaṁ abhibhāyatanaṁ. <br>
  an10.29:13.1 Ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni. <br>
  an10.29:13.2 Seyyathāpi nāma osadhitārakā odātā odātavaṇṇā odātanidassanā odātanibhāsā, seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ odātanidassanaṁ odātanibhāsaṁ; <br>
  an10.29:13.3 evamevaṁ ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni; <br>
  an10.29:13.4 ‘tāni abhibhuyya jānāmi passāmī’ti, evaṁsaññī hoti. <br>
  an10.29:13.5 Idaṁ aṭṭhamaṁ abhibhāyatanaṁ. <br>
  an10.29:13.6 Imāni kho, bhikkhave, aṭṭha abhibhāyatanāni. <br>
  an10.29:14.1 Etadaggaṁ, bhikkhave, imesaṁ aṭṭhannaṁ abhibhāyatanānaṁ yadidaṁ ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni; <br>
  an10.29:14.2 ‘tāni abhibhuyya jānāmi passāmī’ti, evaṁsaññī hoti. <br>
  an10.29:14.3 Evaṁsaññinopi kho, bhikkhave, santi sattā. <br>
  an10.29:14.4 Evaṁsaññīnampi kho, bhikkhave, sattānaṁ attheva aññathattaṁ atthi vipariṇāmo. <br>
  an10.29:14.5 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:14.6 Tasmiṁ nibbindanto agge virajjati, pageva hīnasmiṁ. <br>
  an10.29:15.1 Catasso imā, bhikkhave, paṭipadā. <br>
  an10.29:15.2 Katamā catasso? <br>
  an10.29:15.3 Dukkhā paṭipadā dandhābhiññā, <br>
  an10.29:15.4 dukkhā paṭipadā khippābhiññā, <br>
  an10.29:15.5 sukhā paṭipadā dandhābhiññā, <br>
  an10.29:15.6 sukhā paṭipadā khippābhiññā—<br>
  an10.29:15.7 imā kho, bhikkhave, catasso paṭipadā. <br>
  an10.29:16.1 Etadaggaṁ, bhikkhave, imāsaṁ catunnaṁ paṭipadānaṁ yadidaṁ sukhā paṭipadā khippābhiññā. <br>
  an10.29:16.2 Evaṁpaṭipannāpi kho, bhikkhave, santi sattā. <br>
  an10.29:16.3 Evaṁpaṭipannānampi kho, bhikkhave, sattānaṁ attheva aññathattaṁ atthi vipariṇāmo. <br>
  an10.29:16.4 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:16.5 Tasmiṁ nibbindanto agge virajjati, pageva hīnasmiṁ. <br>
  an10.29:17.1 Catasso imā, bhikkhave, saññā. <br>
  an10.29:17.2 Katamā catasso? <br>
  an10.29:17.3 Parittameko sañjānāti, <br>
  an10.29:17.4 mahaggatameko sañjānāti, <br>
  an10.29:17.5 appamāṇameko sañjānāti, <br>
  an10.29:17.6 ‘natthi kiñcī’ti ākiñcaññāyatanameko sañjānāti—<br>
  an10.29:17.7 imā kho, bhikkhave, catasso saññā. <br>
  an10.29:18.1 Etadaggaṁ, bhikkhave, imāsaṁ catunnaṁ saññānaṁ yadidaṁ ‘natthi kiñcī’ti ākiñcaññāyatanameko sañjānāti. <br>
  an10.29:18.2 Evaṁsaññinopi kho, bhikkhave, santi sattā. <br>
  an10.29:18.3 Evaṁsaññīnampi kho, bhikkhave, sattānaṁ attheva aññathattaṁ atthi vipariṇāmo. <br>
  an10.29:18.4 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:18.5 Tasmiṁ nibbindanto agge virajjati, pageva hīnasmiṁ. <br>
  an10.29:19.1 Etadaggaṁ, bhikkhave, bāhirakānaṁ diṭṭhigatānaṁ yadidaṁ ‘no cassaṁ, no ca me siyā, na bhavissāmi, na me bhavissatī’ti. <br>
  an10.29:19.2 Evaṁdiṭṭhino, bhikkhave, etaṁ pāṭikaṅkhaṁ: <br>
  an10.29:19.3 ‘yā cāyaṁ bhave appaṭikulyatā, sā cassa na bhavissati; <br>
  an10.29:19.4 yā cāyaṁ bhavanirodhe pāṭikulyatā, sā cassa na bhavissatī’ti. <br>
  an10.29:19.5 Evaṁdiṭṭhinopi kho, bhikkhave, santi sattā. <br>
  an10.29:19.6 Evaṁdiṭṭhīnampi kho, bhikkhave, sattānaṁ attheva aññathattaṁ atthi vipariṇāmo. <br>
  an10.29:19.7 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:19.8 Tasmiṁ nibbindanto agge virajjati, pageva hīnasmiṁ. <br>
  an10.29:20.1 Santi, bhikkhave, eke samaṇabrāhmaṇā paramatthavisuddhiṁ paññāpenti. <br>
  an10.29:20.2 Etadaggaṁ, bhikkhave, paramatthavisuddhiṁ paññapentānaṁ yadidaṁ sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati. <br>
  an10.29:20.3 Te tadabhiññāya tassa sacchikiriyāya dhammaṁ desenti. <br>
  an10.29:20.4 Evaṁvādinopi kho, bhikkhave, santi sattā. <br>
  an10.29:20.5 Evaṁvādīnampi kho, bhikkhave, sattānaṁ attheva aññathattaṁ atthi vipariṇāmo. <br>
  an10.29:20.6 Evaṁ passaṁ, bhikkhave, sutavā ariyasāvako tasmimpi nibbindati. <br>
  an10.29:20.7 Tasmiṁ nibbindanto agge virajjati, pageva hīnasmiṁ. <br>
  an10.29:21.1 Santi, bhikkhave, eke samaṇabrāhmaṇā paramadiṭṭhadhammanibbānaṁ paññāpenti. <br>
  an10.29:21.2 Etadaggaṁ, bhikkhave, paramadiṭṭhadhammanibbānaṁ paññapentānaṁ yadidaṁ channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādā vimokkho. <br>
  an10.29:21.3 Evaṁvādiṁ kho maṁ, bhikkhave, evamakkhāyiṁ eke samaṇabrāhmaṇā asatā tucchā musā abhūtena abbhācikkhanti: <br>
  an10.29:21.4 ‘samaṇo gotamo na kāmānaṁ pariññaṁ paññāpeti, na rūpānaṁ pariññaṁ paññāpeti, na vedanānaṁ pariññaṁ paññāpetī’ti. <br>
  an10.29:21.5 Kāmānañcāhaṁ, bhikkhave, pariññaṁ paññāpemi, rūpānañca pariññaṁ paññāpemi, vedanānañca pariññaṁ paññāpemi, diṭṭheva dhamme nicchāto nibbuto sītibhūto anupādā parinibbānaṁ paññāpemī”ti. <br>
  an10.29:21.6 Navamaṁ. "<br>
  an10.30:0.1 Aṅguttara Nikāya 10.30 <br>
  an10.30:0.2 3. Mahāvagga <br>
  an10.30:0.3 Dutiyakosalasutta <br>
  an10.30:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.30:1.2 Tena kho pana samayena rājā pasenadi kosalo uyyodhikā nivatto hoti vijitasaṅgāmo laddhādhippāyo. <br>
  an10.30:1.3 Atha kho rājā pasenadi kosalo yena ārāmo tena pāyāsi. <br>
  an10.30:1.4 Yāvatikā yānassa bhūmi, yānena gantvā yānā paccorohitvā pattikova ārāmaṁ pāvisi. <br>
  an10.30:1.5 Tena kho pana samayena sambahulā bhikkhū abbhokāse caṅkamanti. <br>
  an10.30:1.6 Atha kho rājā pasenadi kosalo yena te bhikkhū tenupasaṅkami; upasaṅkamitvā te bhikkhū etadavoca: <br>
  an10.30:1.7 “kahaṁ nu kho, bhante, bhagavā etarahi viharati arahaṁ sammāsambuddho. <br>
  an10.30:1.8 Dassanakāmā hi mayaṁ, bhante, taṁ bhagavantaṁ arahantaṁ sammāsambuddhan”ti. <br>
  an10.30:1.9 “Eso, mahārāja, vihāro saṁvutadvāro. Tena appasaddo upasaṅkamitvā ataramāno ālindaṁ pavisitvā ukkāsitvā aggaḷaṁ ākoṭehi; vivarissati te bhagavā dvāran”ti. <br>
  an10.30:2.1 Atha kho rājā pasenadi kosalo yena so vihāro saṁvutadvāro, tena appasaddo upasaṅkamitvā ataramāno ālindaṁ pavisitvā ukkāsitvā aggaḷaṁ ākoṭesi. Vivari bhagavā dvāraṁ. <br>
  an10.30:2.2 Atha kho rājā pasenadi kosalo vihāraṁ pavisitvā bhagavato pādesu sirasā nipatitvā bhagavato pādāni mukhena ca paricumbati pāṇīhi ca parisambāhati nāmañca sāveti: <br>
  an10.30:2.3 “rājāhaṁ, bhante, pasenadi kosalo; <br>
  an10.30:2.4 rājāhaṁ, bhante, pasenadi kosalo”ti. <br>
  an10.30:3.1 “Kaṁ pana tvaṁ, mahārāja, atthavasaṁ sampassamāno imasmiṁ sarīre evarūpaṁ paramanipaccakāraṁ karosi, mettūpahāraṁ upadaṁsesī”ti? <br>
  an10.30:3.2 “Kataññutaṁ kho ahaṁ, bhante, kataveditaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:4.1 Bhagavā hi, bhante, bahujanahitāya paṭipanno bahujanasukhāya bahuno janassa ariye ñāye patiṭṭhāpitā yadidaṁ kalyāṇadhammatāya kusaladhammatāya. <br>
  an10.30:4.2 Yampi, bhante, bhagavā bahujanahitāya paṭipanno bahujanasukhāya bahuno janassa ariye ñāye patiṭṭhāpitā yadidaṁ kalyāṇadhammatāya kusaladhammatāya, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:5.1 Puna caparaṁ, bhante, bhagavā sīlavā vuddhasīlo ariyasīlo kusalasīlo kusalasīlena samannāgato. <br>
  an10.30:5.2 Yampi, bhante, bhagavā sīlavā vuddhasīlo ariyasīlo kusalasīlo kusalasīlena samannāgato, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:6.1 Puna caparaṁ, bhante, bhagavā dīgharattaṁ āraññiko, araññavanapatthāni pantāni senāsanāni paṭisevati. <br>
  an10.30:6.2 Yampi, bhante, bhagavā dīgharattaṁ āraññiko, araññavanapatthāni pantāni senāsanāni paṭisevati, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:7.1 Puna caparaṁ, bhante, bhagavā santuṭṭho itarītaracīvarapiṇḍapātasenāsanagilānapaccayabhesajjaparikkhārena. <br>
  an10.30:7.2 Yampi, bhante, bhagavā santuṭṭho itarītaracīvarapiṇḍapātasenāsanagilānapaccayabhesajjaparikkhārena, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:8.1 Puna caparaṁ, bhante, bhagavā āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa. <br>
  an10.30:8.2 Yampi, bhante, bhagavā āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:9.1 Puna caparaṁ, bhante, bhagavā yāyaṁ kathā abhisallekhikā cetovivaraṇasappāyā, seyyathidaṁ—appicchakathā santuṭṭhikathā pavivekakathā asaṁsaggakathā vīriyārambhakathā sīlakathā samādhikathā paññākathā vimuttikathā vimuttiñāṇadassanakathā, evarūpāya kathāya nikāmalābhī akicchalābhī akasiralābhī. <br>
  an10.30:9.2 Yampi, bhante, bhagavā yāyaṁ kathā abhisallekhikā cetovivaraṇasappāyā, seyyathidaṁ—appicchakathā …pe… vimuttiñāṇadassanakathā, evarūpāya kathāya nikāmalābhī akicchalābhī akasiralābhī, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:10.1 Puna caparaṁ, bhante, bhagavā catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī. <br>
  an10.30:10.2 Yampi, bhante, bhagavā catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:11.1 Puna caparaṁ, bhante, bhagavā anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe: ‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto idhūpapanno’ti. Iti sākāraṁ sauddesaṁ anekavihitaṁ pubbenivāsaṁ anussarati. <br>
  an10.30:11.2 Yampi, bhante, bhagavā anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:12.1 Puna caparaṁ, bhante, bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti: ‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā; ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ lokaṁ upapannā’ti, iti dibbena cakkhunā visuddhena atikkantamānusakena satte passati …pe… yathākammūpage satte pajānāti. <br>
  an10.30:12.2 Yampi, bhante, bhagavā dibbena cakkhunā visuddhena atikkantamānusakena …pe… yathākammūpage satte pajānāti, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:13.1 Puna caparaṁ, bhante, bhagavā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an10.30:13.2 Yampi, bhante, bhagavā āsavānaṁ khayā anāsavaṁ cetovimuttiṁ …pe… sacchikatvā upasampajja viharati, idampi kho ahaṁ, bhante, atthavasaṁ sampassamāno bhagavati evarūpaṁ paramanipaccakāraṁ karomi, mettūpahāraṁ upadaṁsemi. <br>
  an10.30:14.1 Handa ca dāni mayaṁ, bhante, gacchāma. <br>
  an10.30:14.2 Bahukiccā mayaṁ bahukaraṇīyā”ti. <br>
  an10.30:14.3 “Yassadāni tvaṁ, mahārāja, kālaṁ maññasī”ti. <br>
  an10.30:14.4 Atha kho rājā pasenadi kosalo uṭṭhāyāsanā bhagavantaṁ abhivādetvā padakkhiṇaṁ katvā pakkāmīti. <br>
  an10.30:14.5 Dasamaṁ. <br>
  an10.30:14.6 Mahāvaggo tatiyo. <br>
  an10.30:15.0 Tassuddānaṁ <br>
  an10.30:15.1 Sīhādhivutti kāyena, <br>
  an10.30:15.2 cundena kasiṇena ca; <br>
  an10.30:15.3 Kāḷī ca dve mahāpañhā, <br>
  an10.30:15.4 kosalehi pare duveti. "<br>
  an10.31:0.1 Aṅguttara Nikāya 10.31 <br>
  an10.31:0.2 4. Upālivagga <br>
  an10.31:0.3 Upālisutta <br>
  an10.31:1.1 Atha kho āyasmā upāli yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā upāli bhagavantaṁ etadavoca: <br>
  an10.31:1.2 “kati nu kho, bhante, atthavase paṭicca tathāgatena sāvakānaṁ sikkhāpadaṁ paññattaṁ, pātimokkhaṁ uddiṭṭhan”ti? <br>
  an10.31:2.1 “Dasa kho, upāli, atthavase paṭicca tathāgatena sāvakānaṁ sikkhāpadaṁ paññattaṁ, pātimokkhaṁ uddiṭṭhaṁ. <br>
  an10.31:2.2 Katame dasa? <br>
  an10.31:2.3 Saṅghasuṭṭhutāya, saṅghaphāsutāya, dummaṅkūnaṁ puggalānaṁ niggahāya, pesalānaṁ bhikkhūnaṁ phāsuvihārāya, diṭṭhadhammikānaṁ āsavānaṁ saṁvarāya, samparāyikānaṁ āsavānaṁ paṭighātāya, appasannānaṁ pasādāya, pasannānaṁ bhiyyobhāvāya, saddhammaṭṭhitiyā, vinayānuggahāya—<br>
  an10.31:2.4 ime kho, upāli, dasa atthavase paṭicca tathāgatena sāvakānaṁ sikkhāpadaṁ paññattaṁ, pātimokkhaṁ uddiṭṭhan”ti. <br>
  an10.31:2.5 Paṭhamaṁ. "<br>
  an10.32:0.1 Aṅguttara Nikāya 10.32 <br>
  an10.32:0.2 4. Upālivagga <br>
  an10.32:0.3 Pātimokkhaṭṭhapanāsutta <br>
  an10.32:1.1 “Kati nu kho, bhante, pātimokkhaṭṭhapanā”ti? <br>
  an10.32:1.2 “Dasa kho, upāli, pātimokkhaṭṭhapanā. <br>
  an10.32:1.3 Katame dasa? <br>
  an10.32:1.4 Pārājiko tassaṁ parisāyaṁ nisinno hoti, pārājikakathā vippakatā hoti, anupasampanno tassaṁ parisāyaṁ nisinno hoti, anupasampannakathā vippakatā hoti, sikkhaṁ paccakkhātako tassaṁ parisāyaṁ nisinno hoti, sikkhaṁ paccakkhātakakathā vippakatā hoti, paṇḍako tassaṁ parisāyaṁ nisinno hoti, paṇḍakakathā vippakatā hoti, bhikkhunidūsako tassaṁ parisāyaṁ nisinno hoti, bhikkhunidūsakakathā vippakatā hoti—<br>
  an10.32:1.5 ime kho, upāli, dasa pātimokkhaṭṭhapanā”ti. <br>
  an10.32:1.6 Dutiyaṁ. "<br>
  an10.33:0.1 Aṅguttara Nikāya 10.33 <br>
  an10.33:0.2 4. Upālivagga <br>
  an10.33:0.3 Ubbāhikāsutta <br>
  an10.33:1.1 “Katihi nu kho, bhante, dhammehi samannāgato bhikkhu ubbāhikāya sammannitabbo”ti? <br>
  an10.33:1.2 “Dasahi kho, upāli, dhammehi samannāgato bhikkhu ubbāhikāya sammannitabbo. <br>
  an10.33:1.3 Katamehi dasahi? <br>
  an10.33:1.4 Idhupāli, bhikkhu sīlavā hoti; pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu; <br>
  an10.33:1.5 bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā; <br>
  an10.33:1.6 ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso; <br>
  an10.33:1.7 vinaye kho pana ṭhito hoti asaṁhīro; <br>
  an10.33:1.8 paṭibalo hoti ubho atthapaccatthike saññāpetuṁ paññāpetuṁ nijjhāpetuṁ pekkhetuṁ pasādetuṁ; <br>
  an10.33:1.9 adhikaraṇasamuppādavūpasamakusalo hoti—<br>
  an10.33:1.10 adhikaraṇaṁ jānāti; <br>
  an10.33:1.11 adhikaraṇasamudayaṁ jānāti; <br>
  an10.33:1.12 adhikaraṇanirodhaṁ jānāti; <br>
  an10.33:1.13 adhikaraṇanirodhagāminiṁ paṭipadaṁ jānāti. <br>
  an10.33:1.14 Imehi kho, upāli, dasahi dhammehi samannāgato bhikkhu ubbāhikāya sammannitabbo”ti. <br>
  an10.33:1.15 Tatiyaṁ. "<br>
  an10.34:0.1 Aṅguttara Nikāya 10.34 <br>
  an10.34:0.2 4. Upālivagga <br>
  an10.34:0.3 Upasampadāsutta <br>
  an10.34:1.1 “Katihi nu kho, bhante, dhammehi samannāgatena bhikkhunā upasampādetabban”ti? <br>
  an10.34:1.2 “Dasahi kho, upāli, dhammehi samannāgatena bhikkhunā upasampādetabbaṁ. <br>
  an10.34:1.3 Katamehi dasahi? <br>
  an10.34:1.4 Idhupāli, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu; <br>
  an10.34:1.5 bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā; <br>
  an10.34:1.6 pātimokkhaṁ kho panassa vitthārena svāgataṁ hoti suvibhattaṁ suppavattaṁ suvinicchitaṁ suttaso anubyañjanaso; <br>
  an10.34:1.7 paṭibalo hoti gilānaṁ upaṭṭhātuṁ vā upaṭṭhāpetuṁ vā; <br>
  an10.34:1.8 paṭibalo hoti anabhiratiṁ vūpakāsetuṁ vā vūpakāsāpetuṁ vā; <br>
  an10.34:1.9 paṭibalo hoti uppannaṁ kukkuccaṁ dhammato vinodetuṁ; <br>
  an10.34:1.10 paṭibalo hoti uppannaṁ diṭṭhigataṁ dhammato vivecetuṁ; <br>
  an10.34:1.11 paṭibalo hoti adhisīle samādapetuṁ; <br>
  an10.34:1.12 paṭibalo hoti adhicitte samādapetuṁ; <br>
  an10.34:1.13 paṭibalo hoti adhipaññāya samādapetuṁ. <br>
  an10.34:1.14 Imehi kho, upāli, dasahi dhammehi samannāgatena bhikkhunā upasampādetabban”ti. <br>
  an10.34:1.15 Catutthaṁ. "<br>
  an10.35:0.1 Aṅguttara Nikāya 10.35 <br>
  an10.35:0.2 4. Upālivagga <br>
  an10.35:0.3 Nissayasutta <br>
  an10.35:1.1 “Katihi nu kho, bhante, dhammehi samannāgatena bhikkhunā nissayo dātabbo”ti? <br>
  an10.35:1.2 “Dasahi kho, upāli, dhammehi samannāgatena bhikkhunā nissayo dātabbo. <br>
  an10.35:1.3 Katamehi dasahi? <br>
  an10.35:1.4 Idhupāli, bhikkhu sīlavā hoti …pe… samādāya sikkhati sikkhāpadesu; <br>
  an10.35:1.5 bahussuto hoti …pe… diṭṭhiyā suppaṭividdhā; <br>
  an10.35:1.6 pātimokkhaṁ kho panassa vitthārena svāgataṁ hoti suvibhattaṁ suppavattaṁ suvinicchitaṁ suttaso anubyañjanaso; <br>
  an10.35:1.7 paṭibalo hoti gilānaṁ upaṭṭhātuṁ vā upaṭṭhāpetuṁ vā; <br>
  an10.35:1.8 paṭibalo hoti anabhiratiṁ vūpakāsetuṁ vā vūpakāsāpetuṁ vā; <br>
  an10.35:1.9 paṭibalo hoti uppannaṁ kukkuccaṁ dhammato vinodetuṁ; <br>
  an10.35:1.10 paṭibalo hoti uppannaṁ diṭṭhigataṁ dhammato vivecetuṁ; <br>
  an10.35:1.11 paṭibalo hoti adhisīle …pe… <br>
  an10.35:1.12 adhicitte … <br>
  an10.35:1.13 adhipaññāya samādapetuṁ. <br>
  an10.35:1.14 Imehi kho, upāli, dasahi dhammehi samannāgatena bhikkhunā nissayo dātabbo”ti. <br>
  an10.35:1.15 Pañcamaṁ. "<br>
  an10.36:0.1 Aṅguttara Nikāya 10.36 <br>
  an10.36:0.2 4. Upālivagga <br>
  an10.36:0.3 Sāmaṇerasutta <br>
  an10.36:1.1 “Katihi nu kho, bhante, dhammehi samannāgatena bhikkhunā sāmaṇero upaṭṭhāpetabbo”ti? <br>
  an10.36:1.2 “Dasahi kho, upāli, dhammehi samannāgatena bhikkhunā sāmaṇero upaṭṭhāpetabbo. <br>
  an10.36:1.3 Katamehi dasahi? <br>
  an10.36:1.4 Idhupāli, bhikkhu sīlavā hoti …pe… samādāya sikkhati sikkhāpadesu; <br>
  an10.36:1.5 bahussuto hoti …pe… diṭṭhiyā suppaṭividdhā; <br>
  an10.36:1.6 pātimokkhaṁ kho panassa vitthārena svāgataṁ hoti suvibhattaṁ suppavattaṁ suvinicchitaṁ suttaso anubyañjanaso; <br>
  an10.36:1.7 paṭibalo hoti gilānaṁ upaṭṭhātuṁ vā upaṭṭhāpetuṁ vā; <br>
  an10.36:1.8 paṭibalo hoti anabhiratiṁ vūpakāsetuṁ vā vūpakāsāpetuṁ vā; <br>
  an10.36:1.9 paṭibalo hoti uppannaṁ kukkuccaṁ dhammato vinodetuṁ; <br>
  an10.36:1.10 paṭibalo hoti uppannaṁ diṭṭhigataṁ dhammato vivecetuṁ; <br>
  an10.36:1.11 paṭibalo hoti adhisīle samādapetuṁ; <br>
  an10.36:1.12 paṭibalo hoti adhicitte samādapetuṁ; <br>
  an10.36:1.13 paṭibalo hoti adhipaññāya samādapetuṁ. <br>
  an10.36:1.14 Imehi kho, upāli, dasahi dhammehi samannāgatena bhikkhunā sāmaṇero upaṭṭhāpetabbo”ti. <br>
  an10.36:1.15 Chaṭṭhaṁ. "<br>
  an10.37:0.1 Aṅguttara Nikāya 10.37 <br>
  an10.37:0.2 4. Upālivagga <br>
  an10.37:0.3 Saṅghabhedasutta <br>
  an10.37:1.1 “‘Saṅghabhedo, saṅghabhedo’ti, bhante, vuccati. <br>
  an10.37:1.2 Kittāvatā nu kho, bhante, saṅgho bhinno hotī”ti? <br>
  an10.37:1.3 “Idhupāli, bhikkhū adhammaṁ dhammoti dīpenti, dhammaṁ adhammoti dīpenti, avinayaṁ vinayoti dīpenti, vinayaṁ avinayoti dīpenti, abhāsitaṁ alapitaṁ tathāgatena bhāsitaṁ lapitaṁ tathāgatenāti dīpenti, bhāsitaṁ lapitaṁ tathāgatena abhāsitaṁ alapitaṁ tathāgatenāti dīpenti, anāciṇṇaṁ tathāgatena āciṇṇaṁ tathāgatenāti dīpenti, āciṇṇaṁ tathāgatena anāciṇṇaṁ tathāgatenāti dīpenti, apaññattaṁ tathāgatena paññattaṁ tathāgatenāti dīpenti, paññattaṁ tathāgatena apaññattaṁ tathāgatenāti dīpenti. <br>
  an10.37:1.4 Te imehi dasahi vatthūhi avakassanti apakassanti āveni kammāni karonti āveni pātimokkhaṁ uddisanti. <br>
  an10.37:1.5 Ettāvatā kho, upāli, saṅgho bhinno hotī”ti. <br>
  an10.37:1.6 Sattamaṁ. "<br>
  an10.38:0.1 Aṅguttara Nikāya 10.38 <br>
  an10.38:0.2 4. Upālivagga <br>
  an10.38:0.3 Saṅghasāmaggīsutta <br>
  an10.38:1.1 “‘Saṅghasāmaggī, saṅghasāmaggī’ti, bhante, vuccati. <br>
  an10.38:1.2 Kittāvatā nu kho, bhante, saṅgho samaggo hotī”ti? <br>
  an10.38:1.3 “Idhupāli, bhikkhū adhammaṁ adhammoti dīpenti, dhammaṁ dhammoti dīpenti, avinayaṁ avinayoti dīpenti, vinayaṁ vinayoti dīpenti, abhāsitaṁ alapitaṁ tathāgatena abhāsitaṁ alapitaṁ tathāgatenāti dīpenti, bhāsitaṁ lapitaṁ tathāgatena bhāsitaṁ lapitaṁ tathāgatenāti dīpenti, anāciṇṇaṁ tathāgatena anāciṇṇaṁ tathāgatenāti dīpenti, āciṇṇaṁ tathāgatena āciṇṇaṁ tathāgatenāti dīpenti, apaññattaṁ tathāgatena apaññattaṁ tathāgatenāti dīpenti, paññattaṁ tathāgatena paññattaṁ tathāgatenāti dīpenti. <br>
  an10.38:1.4 Te imehi dasahi vatthūhi na avakassanti na apakassanti na āveni kammāni karonti na āveni pātimokkhaṁ uddisanti. <br>
  an10.38:1.5 Ettāvatā kho, upāli, saṅgho samaggo hotī”ti. <br>
  an10.38:1.6 Aṭṭhamaṁ. "<br>
  an10.39:0.1 Aṅguttara Nikāya 10.39 <br>
  an10.39:0.2 4. Upālivagga <br>
  an10.39:0.3 Paṭhamaānandasutta <br>
  an10.39:1.1 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  an10.39:1.2 “‘saṅghabhedo saṅghabhedo’ti, bhante, vuccati. <br>
  an10.39:1.3 Kittāvatā nu kho, bhante, saṅgho bhinno hotī”ti? <br>
  an10.39:1.4 “Idhānanda, bhikkhū adhammaṁ dhammoti dīpenti, dhammaṁ adhammoti dīpenti, avinayaṁ vinayoti dīpenti …pe… <br>
  an10.39:1.5 paññattaṁ tathāgatena apaññattaṁ tathāgatenāti dīpenti. <br>
  an10.39:1.6 Te imehi dasahi vatthūhi avakassanti apakassanti āveni kammāni karonti āveni pātimokkhaṁ uddisanti. <br>
  an10.39:1.7 Ettāvatā kho, ānanda, saṅgho bhinno hotī”ti. <br>
  an10.39:2.1 “Samaggaṁ pana, bhante, saṅghaṁ bhinditvā kiṁ so pasavatī”ti? <br>
  an10.39:2.2 “Kappaṭṭhikaṁ, ānanda, kibbisaṁ pasavatī”ti. <br>
  an10.39:2.3 “Kiṁ pana, bhante, kappaṭṭhikaṁ kibbisan”ti? <br>
  an10.39:2.4 “Kappaṁ, ānanda, nirayamhi paccatīti—<br>
  an10.39:3.1 Āpāyiko nerayiko, <br>
  an10.39:3.2 Kappaṭṭho saṅghabhedako; <br>
  an10.39:3.3 Vaggarato adhammaṭṭho, <br>
  an10.39:3.4 Yogakkhemā padhaṁsati; <br>
  an10.39:3.5 Saṅghaṁ samaggaṁ bhinditvā, <br>
  an10.39:3.6 Kappaṁ nirayamhi paccatī”ti. <br>
  an10.39:3.7 Navamaṁ. "<br>
  an10.40:0.1 Aṅguttara Nikāya 10.40 <br>
  an10.40:0.2 4. Upālivagga <br>
  an10.40:0.3 Dutiyaānandasutta <br>
  an10.40:1.1 “‘Saṅghasāmaggī, saṅghasāmaggī’ti, bhante, vuccati. <br>
  an10.40:1.2 Kittāvatā nu kho, bhante, saṅgho samaggo hotī”ti? <br>
  an10.40:1.3 “Idhānanda, bhikkhū adhammaṁ adhammoti dīpenti, dhammaṁ dhammoti dīpenti, avinayaṁ avinayoti dīpenti, vinayaṁ vinayoti dīpenti, abhāsitaṁ alapitaṁ tathāgatena abhāsitaṁ alapitaṁ tathāgatenāti dīpenti, bhāsitaṁ lapitaṁ tathāgatena bhāsitaṁ lapitaṁ tathāgatenāti dīpenti, anāciṇṇaṁ tathāgatena anāciṇṇaṁ tathāgatenāti dīpenti, āciṇṇaṁ tathāgatena āciṇṇaṁ tathāgatenāti dīpenti, apaññattaṁ tathāgatena apaññattaṁ tathāgatenāti dīpenti, paññattaṁ tathāgatena paññattaṁ tathāgatenāti dīpenti. <br>
  an10.40:1.4 Te imehi dasahi vatthūhi na avakassanti na apakassanti na āveni kammāni karonti na āveni pātimokkhaṁ uddisanti. <br>
  an10.40:1.5 Ettāvatā kho, ānanda, saṅgho samaggo hotī”ti. <br>
  an10.40:2.1 “Bhinnaṁ pana, bhante, saṅghaṁ samaggaṁ katvā kiṁ so pasavatī”ti? <br>
  an10.40:2.2 “Brahmaṁ, ānanda, puññaṁ pasavatī”ti. <br>
  an10.40:2.3 “Kiṁ pana, bhante, brahmaṁ puññan”ti? <br>
  an10.40:2.4 “Kappaṁ, ānanda, saggamhi modatīti—<br>
  an10.40:3.1 Sukhā saṅghassa sāmaggī, <br>
  an10.40:3.2 samaggānañca anuggaho; <br>
  an10.40:3.3 Samaggarato dhammaṭṭho, <br>
  an10.40:3.4 yogakkhemā na dhaṁsati; <br>
  an10.40:3.5 Saṅghaṁ samaggaṁ katvāna, <br>
  an10.40:3.6 kappaṁ saggamhi modatī”ti. <br>
  an10.40:3.7 Dasamaṁ. <br>
  an10.40:3.8 Upālivaggo catuttho. <br>
  an10.40:4.0 Tassuddānaṁ <br>
  an10.40:4.1 Upāli ṭhapanā ubbāho, <br>
  an10.40:4.2 upasampadanissayā; <br>
  an10.40:4.3 Sāmaṇero ca dve bhedā, <br>
  an10.40:4.4 ānandehi pare duveti. "<br>
  an10.41:0.1 Aṅguttara Nikāya 10.41 <br>
  an10.41:0.2 5. Akkosavagga <br>
  an10.41:0.3 Vivādasutta <br>
  an10.41:1.1 Atha kho āyasmā upāli yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā upāli bhagavantaṁ etadavoca: <br>
  an10.41:1.2 “ko nu kho, bhante, hetu ko paccayo, yena saṅghe bhaṇḍanakalahaviggahavivādā uppajjanti, bhikkhū ca na phāsu viharantī”ti? <br>
  an10.41:1.3 “Idhupāli, bhikkhū adhammaṁ dhammoti dīpenti, dhammaṁ adhammoti dīpenti, avinayaṁ vinayoti dīpenti, vinayaṁ avinayoti dīpenti, abhāsitaṁ alapitaṁ tathāgatena bhāsitaṁ lapitaṁ tathāgatenāti dīpenti, bhāsitaṁ lapitaṁ tathāgatena abhāsitaṁ alapitaṁ tathāgatenāti dīpenti, anāciṇṇaṁ tathāgatena āciṇṇaṁ tathāgatenāti dīpenti, āciṇṇaṁ tathāgatena anāciṇṇaṁ tathāgatenāti dīpenti, apaññattaṁ tathāgatena paññattaṁ tathāgatenāti dīpenti, paññattaṁ tathāgatena apaññattaṁ tathāgatenāti dīpenti. <br>
  an10.41:1.4 Ayaṁ kho, upāli, hetu ayaṁ paccayo, yena saṅghe bhaṇḍanakalahaviggahavivādā uppajjanti, bhikkhū ca na phāsu viharantī”ti. <br>
  an10.41:1.5 Paṭhamaṁ. "<br>
  an10.42:0.1 Aṅguttara Nikāya 10.42 <br>
  an10.42:0.2 5. Akkosavagga <br>
  an10.42:0.3 Paṭhamavivādamūlasutta <br>
  an10.42:1.1 “Kati nu kho, bhante, vivādamūlānī”ti? <br>
  an10.42:1.2 “Dasa kho, upāli, vivādamūlāni. <br>
  an10.42:1.3 Katamāni dasa? <br>
  an10.42:1.4 Idhupāli, bhikkhū adhammaṁ dhammoti dīpenti, dhammaṁ adhammoti dīpenti, avinayaṁ vinayoti dīpenti, vinayaṁ avinayoti dīpenti, abhāsitaṁ alapitaṁ tathāgatena bhāsitaṁ lapitaṁ tathāgatenāti dīpenti, bhāsitaṁ lapitaṁ tathāgatena abhāsitaṁ alapitaṁ tathāgatenāti dīpenti, anāciṇṇaṁ tathāgatena āciṇṇaṁ tathāgatenāti dīpenti, āciṇṇaṁ tathāgatena anāciṇṇaṁ tathāgatenāti dīpenti, apaññattaṁ tathāgatena paññattaṁ tathāgatenāti dīpenti, paññattaṁ tathāgatena apaññattaṁ tathāgatenāti dīpenti. <br>
  an10.42:1.5 Imāni kho, upāli, dasa vivādamūlānī”ti. <br>
  an10.42:1.6 Dutiyaṁ. "<br>
  an10.43:0.1 Aṅguttara Nikāya 10.43 <br>
  an10.43:0.2 5. Akkosavagga <br>
  an10.43:0.3 Dutiyavivādamūlasutta <br>
  an10.43:1.1 “Kati nu kho, bhante, vivādamūlānī”ti? <br>
  an10.43:1.2 “Dasa kho, upāli, vivādamūlāni. <br>
  an10.43:1.3 Katamāni dasa? <br>
  an10.43:1.4 Idhupāli, bhikkhū anāpattiṁ āpattīti dīpenti, āpattiṁ anāpattīti dīpenti, lahukaṁ āpattiṁ garukāpattīti dīpenti, garukaṁ āpattiṁ lahukāpattīti dīpenti, duṭṭhullaṁ āpattiṁ aduṭṭhullāpattīti dīpenti, aduṭṭhullaṁ āpattiṁ duṭṭhullāpattīti dīpenti, sāvasesaṁ āpattiṁ anavasesāpattīti dīpenti, anavasesaṁ āpattiṁ sāvasesāpattīti dīpenti, sappaṭikammaṁ āpattiṁ appaṭikammāpattīti dīpenti, appaṭikammaṁ āpattiṁ sappaṭikammāpattīti dīpenti. <br>
  an10.43:1.5 Imāni kho, upāli, dasa vivādamūlānī”ti. <br>
  an10.43:1.6 Tatiyaṁ. "<br>
  an10.44:0.1 Aṅguttara Nikāya 10.44 <br>
  an10.44:0.2 5. Akkosavagga <br>
  an10.44:0.3 Kusinārasutta <br>
  an10.44:1.1 Ekaṁ samayaṁ bhagavā kusinārāyaṁ viharati baliharaṇe vanasaṇḍe. <br>
  an10.44:1.2 Tatra kho bhagavā bhikkhū āmantesi: <br>
  an10.44:1.3 “bhikkhavo”ti. <br>
  an10.44:1.4 “Bhadante”ti te bhikkhū bhagavato paccassosuṁ. <br>
  an10.44:1.5 Bhagavā etadavoca: <br>
  an10.44:2.1 “Codakena, bhikkhave, bhikkhunā paraṁ codetukāmena pañca dhamme ajjhattaṁ paccavekkhitvā pañca dhamme ajjhattaṁ upaṭṭhāpetvā paro codetabbo. <br>
  an10.44:2.2 Katame pañca dhammā ajjhattaṁ paccavekkhitabbā? <br>
  an10.44:2.3 Codakena, bhikkhave, bhikkhunā paraṁ codetukāmena evaṁ paccavekkhitabbaṁ: <br>
  an10.44:2.4 ‘parisuddhakāyasamācāro nu khomhi, parisuddhenamhi kāyasamācārena samannāgato acchiddena appaṭimaṁsena. <br>
  an10.44:2.5 Saṁvijjati nu kho me eso dhammo udāhu no’ti? <br>
  an10.44:2.6 No ce, bhikkhave, bhikkhu parisuddhakāyasamācāro hoti parisuddhena kāyasamācārena samannāgato acchiddena appaṭimaṁsena, tassa bhavanti vattāro: <br>
  an10.44:2.7 ‘iṅgha tāva āyasmā kāyikaṁ sikkhassū’ti, itissa bhavanti vattāro. <br>
  an10.44:3.1 Puna caparaṁ, bhikkhave, codakena bhikkhunā paraṁ codetukāmena evaṁ paccavekkhitabbaṁ: <br>
  an10.44:3.2 ‘parisuddhavacīsamācāro nu khomhi, parisuddhenamhi vacīsamācārena samannāgato acchiddena appaṭimaṁsena. <br>
  an10.44:3.3 Saṁvijjati nu kho me eso dhammo udāhu no’ti? <br>
  an10.44:3.4 No ce, bhikkhave, bhikkhu parisuddhavacīsamācāro hoti parisuddhena vacīsamācārena samannāgato acchiddena appaṭimaṁsena, tassa bhavanti vattāro: <br>
  an10.44:3.5 ‘iṅgha tāva āyasmā vācasikaṁ sikkhassū’ti, itissa bhavanti vattāro. <br>
  an10.44:4.1 Puna caparaṁ, bhikkhave, codakena bhikkhunā paraṁ codetukāmena evaṁ paccavekkhitabbaṁ: <br>
  an10.44:4.2 ‘mettaṁ nu kho me cittaṁ paccupaṭṭhitaṁ sabrahmacārīsu anāghātaṁ. <br>
  an10.44:4.3 Saṁvijjati nu kho me eso dhammo udāhu no’ti? <br>
  an10.44:4.4 No ce, bhikkhave, bhikkhuno mettaṁ cittaṁ paccupaṭṭhitaṁ hoti sabrahmacārīsu anāghātaṁ, tassa bhavanti vattāro: <br>
  an10.44:4.5 ‘iṅgha tāva āyasmā sabrahmacārīsu mettaṁ cittaṁ upaṭṭhāpehī’ti, itissa bhavanti vattāro. <br>
  an10.44:5.1 Puna caparaṁ, bhikkhave, codakena bhikkhunā paraṁ codetukāmena evaṁ paccavekkhitabbaṁ: <br>
  an10.44:5.2 ‘bahussuto nu khomhi sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpā me dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. <br>
  an10.44:5.3 Saṁvijjati nu kho me eso dhammo udāhu no’ti? <br>
  an10.44:5.4 No ce, bhikkhave, bhikkhu bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā, tassa bhavanti vattāro: <br>
  an10.44:5.5 ‘iṅgha tāva āyasmā āgamaṁ pariyāpuṇassū’ti, itissa bhavanti vattāro. <br>
  an10.44:6.1 Puna caparaṁ, bhikkhave, codakena bhikkhunā paraṁ codetukāmena evaṁ paccavekkhitabbaṁ: <br>
  an10.44:6.2 ‘ubhayāni kho pana me pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso. <br>
  an10.44:6.3 Saṁvijjati nu kho me eso dhammo udāhu no’ti? <br>
  an10.44:6.4 No ce, bhikkhave, bhikkhuno ubhayāni pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso, ‘idaṁ panāyasmā, kattha vuttaṁ bhagavatā’ti, iti puṭṭho na sampāyissati. <br>
  an10.44:6.5 Tassa bhavanti vattāro: <br>
  an10.44:6.6 ‘iṅgha tāva āyasmā vinayaṁ sikkhassū’ti, itissa bhavanti vattāro. <br>
  an10.44:6.7 Ime pañca dhammā ajjhattaṁ paccavekkhitabbā. <br>
  an10.44:7.1 Katame pañca dhammā ajjhattaṁ upaṭṭhāpetabbā? <br>
  an10.44:7.2 ‘Kālena vakkhāmi, no akālena; <br>
  an10.44:7.3 bhūtena vakkhāmi, no abhūtena; <br>
  an10.44:7.4 saṇhena vakkhāmi, no pharusena; <br>
  an10.44:7.5 atthasaṁhitena vakkhāmi, no anatthasaṁhitena; <br>
  an10.44:7.6 mettacitto vakkhāmi, no dosantaro’ti—<br>
  an10.44:7.7 ime pañca dhammā ajjhattaṁ upaṭṭhāpetabbā. <br>
  an10.44:7.8 Codakena, bhikkhave, bhikkhunā paraṁ codetukāmena ime pañca dhamme ajjhattaṁ paccavekkhitvā ime pañca dhamme ajjhattaṁ upaṭṭhāpetvā paro codetabbo”ti. <br>
  an10.44:7.9 Catutthaṁ. "<br>
  an10.45:0.1 Aṅguttara Nikāya 10.45 <br>
  an10.45:0.2 5. Akkosavagga <br>
  an10.45:0.3 Rājantepurappavesanasutta <br>
  an10.45:1.1 “Dasayime, bhikkhave, ādīnavā rājantepurappavesane. <br>
  an10.45:1.2 Katame dasa? <br>
  an10.45:1.3 Idha, bhikkhave, rājā mahesiyā saddhiṁ nisinno hoti. <br>
  an10.45:1.4 Tatra bhikkhu pavisati. <br>
  an10.45:1.5 Mahesī vā bhikkhuṁ disvā sitaṁ pātukaroti, bhikkhu vā mahesiṁ disvā sitaṁ pātukaroti. <br>
  an10.45:1.6 Tattha rañño evaṁ hoti: <br>
  an10.45:1.7 ‘addhā imesaṁ kataṁ vā karissanti vā’ti. <br>
  an10.45:1.8 Ayaṁ, bhikkhave, paṭhamo ādīnavo rājantepurappavesane. <br>
  an10.45:2.1 Puna caparaṁ, bhikkhave, rājā bahukicco bahukaraṇīyo aññataraṁ itthiṁ gantvā na sarati: <br>
  an10.45:2.2 ‘sā tena gabbhaṁ gaṇhāti’. <br>
  an10.45:2.3 Tattha rañño evaṁ hoti: <br>
  an10.45:2.4 ‘na kho idha añño koci pavisati, aññatra pabbajitena. <br>
  an10.45:2.5 Siyā nu kho pabbajitassa kamman’ti. <br>
  an10.45:2.6 Ayaṁ, bhikkhave, dutiyo ādīnavo rājantepurappavesane. <br>
  an10.45:3.1 Puna caparaṁ, bhikkhave, rañño antepure aññataraṁ ratanaṁ nassati. <br>
  an10.45:3.2 Tattha rañño evaṁ hoti: <br>
  an10.45:3.3 ‘na kho idha añño koci pavisati, aññatra pabbajitena. <br>
  an10.45:3.4 Siyā nu kho pabbajitassa kamman’ti. <br>
  an10.45:3.5 Ayaṁ, bhikkhave, tatiyo ādīnavo rājantepurappavesane. <br>
  an10.45:4.1 Puna caparaṁ, bhikkhave, rañño antepure abbhantarā guyhamantā bahiddhā sambhedaṁ gacchanti. <br>
  an10.45:4.2 Tattha rañño evaṁ hoti: <br>
  an10.45:4.3 ‘na kho idha añño koci pavisati, aññatra pabbajitena. <br>
  an10.45:4.4 Siyā nu kho pabbajitassa kamman’ti. <br>
  an10.45:4.5 Ayaṁ, bhikkhave, catuttho ādīnavo rājantepurappavesane. <br>
  an10.45:5.1 Puna caparaṁ, bhikkhave, rañño antepure pitā vā puttaṁ pattheti putto vā pitaraṁ pattheti. <br>
  an10.45:5.2 Tesaṁ evaṁ hoti: <br>
  an10.45:5.3 ‘na kho idha añño koci pavisati, aññatra pabbajitena. <br>
  an10.45:5.4 Siyā nu kho pabbajitassa kamman’ti. <br>
  an10.45:5.5 Ayaṁ, bhikkhave, pañcamo ādīnavo rājantepurappavesane. <br>
  an10.45:6.1 Puna caparaṁ, bhikkhave, rājā nīcaṭṭhāniyaṁ ucce ṭhāne ṭhapeti. <br>
  an10.45:6.2 Yesaṁ taṁ amanāpaṁ tesaṁ evaṁ hoti: <br>
  an10.45:6.3 ‘rājā kho pabbajitena saṁsaṭṭho. <br>
  an10.45:6.4 Siyā nu kho pabbajitassa kamman’ti. <br>
  an10.45:6.5 Ayaṁ, bhikkhave, chaṭṭho ādīnavo rājantepurappavesane. <br>
  an10.45:7.1 Puna caparaṁ, bhikkhave, rājā uccaṭṭhāniyaṁ nīce ṭhāne ṭhapeti. <br>
  an10.45:7.2 Yesaṁ taṁ amanāpaṁ tesaṁ evaṁ hoti: <br>
  an10.45:7.3 ‘rājā kho pabbajitena saṁsaṭṭho. <br>
  an10.45:7.4 Siyā nu kho pabbajitassa kamman’ti. <br>
  an10.45:7.5 Ayaṁ, bhikkhave, sattamo ādīnavo rājantepurappavesane. <br>
  an10.45:8.1 Puna caparaṁ, bhikkhave, rājā akāle senaṁ uyyojeti. <br>
  an10.45:8.2 Yesaṁ taṁ amanāpaṁ tesaṁ evaṁ hoti: <br>
  an10.45:8.3 ‘rājā kho pabbajitena saṁsaṭṭho. <br>
  an10.45:8.4 Siyā nu kho pabbajitassa kamman’ti. <br>
  an10.45:8.5 Ayaṁ, bhikkhave, aṭṭhamo ādīnavo rājantepurappavesane. <br>
  an10.45:9.1 Puna caparaṁ, bhikkhave, rājā kāle senaṁ uyyojetvā antarāmaggato nivattāpeti. <br>
  an10.45:9.2 Yesaṁ taṁ amanāpaṁ tesaṁ evaṁ hoti: <br>
  an10.45:9.3 ‘rājā kho pabbajitena saṁsaṭṭho. <br>
  an10.45:9.4 Siyā nu kho pabbajitassa kamman’ti. <br>
  an10.45:9.5 Ayaṁ, bhikkhave, navamo ādīnavo rājantepurappavesane. <br>
  an10.45:10.1 Puna caparaṁ, bhikkhave, rañño antepuraṁ hatthisammaddaṁ assasammaddaṁ rathasammaddaṁ rajanīyāni rūpasaddagandharasaphoṭṭhabbāni, yāni na pabbajitassa sāruppāni. <br>
  an10.45:10.2 Ayaṁ, bhikkhave, dasamo ādīnavo rājantepurappavesane. <br>
  an10.45:10.3 Ime kho, bhikkhave, dasa ādīnavā rājantepurappavesane”ti. <br>
  an10.45:10.4 Pañcamaṁ. "<br>
  an10.46:0.1 Aṅguttara Nikāya 10.46 <br>
  an10.46:0.2 5. Akkosavagga <br>
  an10.46:0.3 Sakkasutta <br>
  an10.46:1.1 Ekaṁ samayaṁ bhagavā sakkesu viharati kapilavatthusmiṁ nigrodhārāme. <br>
  an10.46:1.2 Atha kho sambahulā sakkā upāsakā tadahuposathe yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinne kho sakke upāsake bhagavā etadavoca: <br>
  an10.46:1.3 “api nu tumhe, sakkā, aṭṭhaṅgasamannāgataṁ uposathaṁ upavasathā”ti? <br>
  an10.46:1.4 “Appekadā mayaṁ, bhante, aṭṭhaṅgasamannāgataṁ uposathaṁ upavasāma, appekadā na upavasāmā”ti. <br>
  an10.46:1.5 “Tesaṁ vo, sakkā, alābhā tesaṁ dulladdhaṁ, ye tumhe evaṁ sokasabhaye jīvite maraṇasabhaye jīvite appekadā aṭṭhaṅgasamannāgataṁ uposathaṁ upavasatha, appekadā na upavasatha. <br>
  an10.46:2.1 Taṁ kiṁ maññatha, sakkā, <br>
  an10.46:2.2 idha puriso yena kenaci kammaṭṭhānena anāpajja akusalaṁ divasaṁ aḍḍhakahāpaṇaṁ nibbiseyya. <br>
  an10.46:2.3 Dakkho puriso uṭṭhānasampannoti alaṁvacanāyā”ti? <br>
  an10.46:2.4 “Evaṁ, bhante”. <br>
  an10.46:3.1 “Taṁ kiṁ maññatha, sakkā, <br>
  an10.46:3.2 idha puriso yena kenaci kammaṭṭhānena anāpajja akusalaṁ divasaṁ kahāpaṇaṁ nibbiseyya. <br>
  an10.46:3.3 Dakkho puriso uṭṭhānasampannoti alaṁvacanāyā”ti? <br>
  an10.46:3.4 “Evaṁ, bhante”. <br>
  an10.46:4.1 “Taṁ kiṁ maññatha, sakkā, <br>
  an10.46:4.2 idha puriso yena kenaci kammaṭṭhānena anāpajja akusalaṁ divasaṁ dve kahāpaṇe nibbiseyya … <br>
  an10.46:4.3 tayo kahāpaṇe nibbiseyya … <br>
  an10.46:4.4 cattāro kahāpaṇe nibbiseyya … <br>
  an10.46:4.5 pañca kahāpaṇe nibbiseyya … <br>
  an10.46:4.6 cha kahāpaṇe nibbiseyya … <br>
  an10.46:4.7 satta kahāpaṇe nibbiseyya … <br>
  an10.46:4.8 aṭṭha kahāpaṇe nibbiseyya … <br>
  an10.46:4.9 nava kahāpaṇe nibbiseyya … <br>
  an10.46:4.10 dasa kahāpaṇe nibbiseyya … <br>
  an10.46:4.11 vīsa kahāpaṇe nibbiseyya … <br>
  an10.46:4.12 tiṁsa kahāpaṇe nibbiseyya … <br>
  an10.46:4.13 cattārīsaṁ kahāpaṇe nibbiseyya … <br>
  an10.46:4.14 paññāsaṁ kahāpaṇe nibbiseyya … <br>
  an10.46:4.15 kahāpaṇasataṁ nibbiseyya. <br>
  an10.46:4.16 Dakkho puriso uṭṭhānasampannoti alaṁvacanāyā”ti? <br>
  an10.46:4.17 “Evaṁ, bhante”. <br>
  an10.46:5.1 “Taṁ kiṁ maññatha, sakkā, <br>
  an10.46:5.2 api nu so puriso divase divase kahāpaṇasataṁ kahāpaṇasahassaṁ nibbisamāno laddhaṁ laddhaṁ nikkhipanto vassasatāyuko vassasatajīvī mahantaṁ bhogakkhandhaṁ adhigaccheyyā”ti? <br>
  an10.46:5.3 “Evaṁ, bhante”. <br>
  an10.46:6.1 “Taṁ kiṁ maññatha, sakkā, <br>
  an10.46:6.2 api nu so puriso bhogahetu bhoganidānaṁ bhogādhikaraṇaṁ ekaṁ vā rattiṁ ekaṁ vā divasaṁ upaḍḍhaṁ vā rattiṁ upaḍḍhaṁ vā divasaṁ ekantasukhappaṭisaṁvedī vihareyyā”ti? <br>
  an10.46:6.3 “No hetaṁ, bhante”. <br>
  an10.46:6.4 “Taṁ kissa hetu”? <br>
  an10.46:6.5 “Kāmā hi, bhante, aniccā tucchā musā mosadhammā”ti. <br>
  an10.46:7.1 “Idha pana vo, sakkā, mama sāvako dasa vassāni appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi vassāni satampi vassasatāni satampi vassasahassāni ekantasukhappaṭisaṁvedī vihareyya. <br>
  an10.46:7.2 So ca khvassa sakadāgāmī vā anāgāmī vā apaṇṇakaṁ vā sotāpanno. <br>
  an10.46:7.3 Tiṭṭhantu, sakkā, dasa vassāni. <br>
  an10.46:8.1 Idha mama sāvako nava vassāni … <br>
  an10.46:8.2 aṭṭha vassāni … <br>
  an10.46:8.3 satta vassāni … <br>
  an10.46:8.4 cha vassāni … <br>
  an10.46:8.5 pañca vassāni … <br>
  an10.46:8.6 cattāri vassāni … <br>
  an10.46:8.7 tīṇi vassāni … <br>
  an10.46:8.8 dve vassāni … <br>
  an10.46:8.9 ekaṁ vassaṁ appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi vassāni satampi vassasatāni satampi vassasahassāni ekantasukhappaṭisaṁvedī vihareyya, so ca khvassa sakadāgāmī vā anāgāmī vā apaṇṇakaṁ vā sotāpanno. <br>
  an10.46:8.10 Tiṭṭhatu, sakkā, ekaṁ vassaṁ. <br>
  an10.46:9.1 Idha mama sāvako dasa māse appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi vassāni satampi vassasatāni satampi vassasahassāni ekantasukhappaṭisaṁvedī vihareyya, so ca khvassa sakadāgāmī vā anāgāmī vā apaṇṇakaṁ vā sotāpanno. <br>
  an10.46:9.2 Tiṭṭhantu, sakkā, dasa māsā. <br>
  an10.46:10.1 Idha mama sāvako nava māse … <br>
  an10.46:10.2 aṭṭha māse … <br>
  an10.46:10.3 satta māse … <br>
  an10.46:10.4 cha māse … <br>
  an10.46:10.5 pañca māse … <br>
  an10.46:10.6 cattāro māse … <br>
  an10.46:10.7 tayo māse … <br>
  an10.46:10.8 dve māse … <br>
  an10.46:10.9 ekaṁ māsaṁ … <br>
  an10.46:10.10 aḍḍhamāsaṁ appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi vassāni satampi vassasatāni satampi vassasahassāni ekantasukhappaṭisaṁvedī vihareyya, so ca khvassa sakadāgāmī vā anāgāmī vā apaṇṇakaṁ vā sotāpanno. <br>
  an10.46:10.11 Tiṭṭhatu, sakkā, aḍḍhamāso. <br>
  an10.46:11.1 Idha mama sāvako dasa rattindive appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi vassāni satampi vassasatāni satampi vassasahassāni ekantasukhappaṭisaṁvedī vihareyya, so ca khvassa sakadāgāmī vā anāgāmī vā apaṇṇakaṁ vā sotāpanno. <br>
  an10.46:11.2 Tiṭṭhantu, sakkā, dasa rattindivā. <br>
  an10.46:12.1 Idha mama sāvako nava rattindive … <br>
  an10.46:12.2 aṭṭha rattindive … <br>
  an10.46:12.3 satta rattindive … <br>
  an10.46:12.4 cha rattindive … <br>
  an10.46:12.5 pañca rattindive … <br>
  an10.46:12.6 cattāro rattindive … <br>
  an10.46:12.7 tayo rattindive … <br>
  an10.46:12.8 dve rattindive … <br>
  an10.46:12.9 ekaṁ rattindivaṁ appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi vassāni satampi vassasatāni satampi vassasahassāni ekantasukhappaṭisaṁvedī vihareyya, so ca khvassa sakadāgāmī vā anāgāmī vā apaṇṇakaṁ vā sotāpanno. <br>
  an10.46:12.10 Tesaṁ vo, sakkā, alābhā tesaṁ dulladdhaṁ, ye tumhe evaṁ sokasabhaye jīvite maraṇasabhaye jīvite appekadā aṭṭhaṅgasamannāgataṁ uposathaṁ upavasatha, appekadā na upavasathā”ti. <br>
  an10.46:12.11 “Ete mayaṁ, bhante, ajjatagge aṭṭhaṅgasamannāgataṁ uposathaṁ upavasissāmā”ti. <br>
  an10.46:12.12 Chaṭṭhaṁ. "<br>
  an10.47:0.1 Aṅguttara Nikāya 10.47 <br>
  an10.47:0.2 5. Akkosavagga <br>
  an10.47:0.3 Mahālisutta <br>
  an10.47:1.1 Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ. <br>
  an10.47:1.2 Atha kho mahāli licchavi yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahāli licchavi bhagavantaṁ etadavoca: <br>
  an10.47:1.3 “ko nu kho, bhante, hetu, ko paccayo pāpassa kammassa kiriyāya pāpassa kammassa pavattiyā”ti? <br>
  an10.47:1.4 “Lobho kho, mahāli, hetu, lobho paccayo pāpassa kammassa kiriyāya pāpassa kammassa pavattiyā. <br>
  an10.47:1.5 Doso kho, mahāli, hetu, doso paccayo pāpassa kammassa kiriyāya pāpassa kammassa pavattiyā. <br>
  an10.47:1.6 Moho kho, mahāli, hetu, moho paccayo pāpassa kammassa kiriyāya pāpassa kammassa pavattiyā. <br>
  an10.47:1.7 Ayoniso manasikāro kho, mahāli, hetu, ayoniso manasikāro paccayo pāpassa kammassa kiriyāya pāpassa kammassa pavattiyā. <br>
  an10.47:1.8 Micchāpaṇihitaṁ kho, mahāli, cittaṁ hetu, micchāpaṇihitaṁ cittaṁ paccayo pāpassa kammassa kiriyāya pāpassa kammassa pavattiyāti. <br>
  an10.47:1.9 Ayaṁ kho, mahāli, hetu, ayaṁ paccayo pāpassa kammassa kiriyāya pāpassa kammassa pavattiyā”ti. <br>
  an10.47:2.1 “Ko pana, bhante, hetu ko paccayo kalyāṇassa kammassa kiriyāya kalyāṇassa kammassa pavattiyā”ti? <br>
  an10.47:2.2 “Alobho kho, mahāli, hetu, alobho paccayo kalyāṇassa kammassa kiriyāya kalyāṇassa kammassa pavattiyā. <br>
  an10.47:2.3 Adoso kho, mahāli, hetu, adoso paccayo kalyāṇassa kammassa kiriyāya kalyāṇassa kammassa pavattiyā. <br>
  an10.47:2.4 Amoho kho, mahāli, hetu, amoho paccayo kalyāṇassa kammassa kiriyāya kalyāṇassa kammassa pavattiyā. <br>
  an10.47:2.5 Yoniso manasikāro kho, mahāli, hetu, yoniso manasikāro paccayo kalyāṇassa kammassa kiriyāya kalyāṇassa kammassa pavattiyā. <br>
  an10.47:2.6 Sammāpaṇihitaṁ kho, mahāli, cittaṁ hetu, sammāpaṇihitaṁ cittaṁ paccayo kalyāṇassa kammassa kiriyāya kalyāṇassa kammassa pavattiyā. <br>
  an10.47:2.7 Ayaṁ kho, mahāli, hetu, ayaṁ paccayo kalyāṇassa kammassa kiriyāya kalyāṇassa kammassa pavattiyā. <br>
  an10.47:2.8 Ime ca, mahāli, dasa dhammā loke na saṁvijjeyyuṁ, nayidha paññāyetha adhammacariyāvisamacariyāti vā dhammacariyāsamacariyāti vā. <br>
  an10.47:2.9 Yasmā ca kho, mahāli, ime dasa dhammā loke saṁvijjanti, tasmā paññāyati adhammacariyāvisamacariyāti vā dhammacariyāsamacariyāti vā”ti. <br>
  an10.47:2.10 Sattamaṁ. "<br>
  an10.48:0.1 Aṅguttara Nikāya 10.48 <br>
  an10.48:0.2 5. Akkosavagga <br>
  an10.48:0.3 Pabbajitaabhiṇhasutta <br>
  an10.48:1.1 “Dasayime, bhikkhave, dhammā pabbajitena abhiṇhaṁ paccavekkhitabbā. <br>
  an10.48:1.2 Katame dasa? <br>
  an10.48:2.1 ‘Vevaṇṇiyamhi ajjhupagato’ti pabbajitena abhiṇhaṁ paccavekkhitabbaṁ. <br>
  an10.48:3.1 ‘Parapaṭibaddhā me jīvikā’ti pabbajitena abhiṇhaṁ paccavekkhitabbaṁ. <br>
  an10.48:4.1 ‘Añño me ākappo karaṇīyo’ti pabbajitena abhiṇhaṁ paccavekkhitabbaṁ. <br>
  an10.48:5.1 ‘Kacci nu kho me attā sīlato na upavadatī’ti pabbajitena abhiṇhaṁ paccavekkhitabbaṁ. <br>
  an10.48:6.1 ‘Kacci nu kho maṁ anuvicca viññū sabrahmacārī sīlato na upavadantī’ti pabbajitena abhiṇhaṁ paccavekkhitabbaṁ. <br>
  an10.48:7.1 ‘Sabbehi me piyehi manāpehi nānābhāvo vinābhāvo’ti pabbajitena abhiṇhaṁ paccavekkhitabbaṁ. <br>
  an10.48:8.1 ‘Kammassakomhi kammadāyādo kammayoni kammabandhu kammapaṭisaraṇo, <br>
  an10.48:9.1 yaṁ kammaṁ karissāmi kalyāṇaṁ vā pāpakaṁ vā tassa dāyādo bhavissāmī’ti pabbajitena abhiṇhaṁ paccavekkhitabbaṁ. <br>
  an10.48:10.1 ‘Kathaṁbhūtassa me rattindivā vītivattantī’ti pabbajitena abhiṇhaṁ paccavekkhitabbaṁ. <br>
  an10.48:11.1 ‘Kacci nu kho ahaṁ suññāgāre abhiramāmī’ti pabbajitena abhiṇhaṁ paccavekkhitabbaṁ. <br>
  an10.48:12.1 ‘Atthi nu kho me uttari manussadhammo alamariyañāṇadassanaviseso adhigato, yenāhaṁ pacchime kāle sabrahmacārīhi puṭṭho na maṅku bhavissāmī’ti pabbajitena abhiṇhaṁ paccavekkhitabbaṁ. <br>
  an10.48:13.1 Ime kho, bhikkhave, dasa dhammā pabbajitena abhiṇhaṁ paccavekkhitabbā”ti. <br>
  an10.48:13.2 Aṭṭhamaṁ. "<br>
  an10.49:0.1 Aṅguttara Nikāya 10.49 <br>
  an10.49:0.2 5. Akkosavagga <br>
  an10.49:0.3 Sarīraṭṭhadhammasutta <br>
  an10.49:1.1 “Dasayime, bhikkhave, dhammā sarīraṭṭhā. <br>
  an10.49:1.2 Katame dasa? <br>
  an10.49:1.3 Sītaṁ, uṇhaṁ, jighacchā, pipāsā, uccāro, passāvo, kāyasaṁvaro, vacīsaṁvaro, ājīvasaṁvaro, ponobhaviko bhavasaṅkhāro—<br>
  an10.49:1.4 ime kho, bhikkhave, dasa dhammā sarīraṭṭhā”ti. <br>
  an10.49:1.5 Navamaṁ. "<br>
  an10.50:0.1 Aṅguttara Nikāya 10.50 <br>
  an10.50:0.2 5. Akkosavagga <br>
  an10.50:0.3 Bhaṇḍanasutta <br>
  an10.50:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.50:1.2 Tena kho pana samayena sambahulā bhikkhū pacchābhattaṁ piṇḍapātapaṭikkantā upaṭṭhānasālāyaṁ sannisinnā sannipatitā bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti. <br>
  an10.50:2.1 Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami; upasaṅkamitvā paññatte āsane nisīdi. <br>
  an10.50:2.2 Nisajja kho bhagavā bhikkhū āmantesi: <br>
  an10.50:2.3 “kāya nuttha, bhikkhave, etarahi kathāya sannisinnā sannipatitā, kā ca pana vo antarākathā vippakatā”ti? <br>
  an10.50:3.1 “Idha mayaṁ, bhante, pacchābhattaṁ piṇḍapātapaṭikkantā upaṭṭhānasālāyaṁ sannisinnā sannipatitā bhaṇḍanajātā kalahajātā vivādāpannā aññamaññaṁ mukhasattīhi vitudantā viharāmā”ti. <br>
  an10.50:3.2 “Na kho panetaṁ, bhikkhave, tumhākaṁ patirūpaṁ kulaputtānaṁ saddhāya agārasmā anagāriyaṁ pabbajitānaṁ, yaṁ tumhe bhaṇḍanajātā kalahajātā vivādāpannā aññamaññaṁ mukhasattīhi vitudantā vihareyyātha. <br>
  an10.50:4.1 Dasayime, bhikkhave, dhammā sāraṇīyā piyakaraṇā garukaraṇā saṅgahāya avivādāya sāmaggiyā ekībhāvāya saṁvattanti. <br>
  an10.50:4.2 Katame dasa? <br>
  an10.50:4.3 Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu. <br>
  an10.50:4.4 Yampi, bhikkhave, bhikkhu sīlavā hoti …pe… samādāya sikkhati sikkhāpadesu, <br>
  an10.50:4.5 ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. <br>
  an10.50:5.1 Puna caparaṁ, bhikkhave, bhikkhu bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. <br>
  an10.50:5.2 Yampi, bhikkhave, bhikkhu bahussuto hoti …pe… diṭṭhiyā suppaṭividdhā, <br>
  an10.50:5.3 ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. <br>
  an10.50:6.1 Puna caparaṁ, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko. <br>
  an10.50:6.2 Yampi, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko, <br>
  an10.50:6.3 ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. <br>
  an10.50:7.1 Puna caparaṁ, bhikkhave, bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ. <br>
  an10.50:7.2 Yampi, bhikkhave, bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ, <br>
  an10.50:7.3 ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. <br>
  an10.50:8.1 Puna caparaṁ, bhikkhave, bhikkhu yāni tāni sabrahmacārīnaṁ uccāvacāni kiṅkaraṇīyāni—tattha dakkho hoti analaso, tatrūpāyāya vīmaṁsāya samannāgato alaṁ kātuṁ alaṁ saṁvidhātuṁ. <br>
  an10.50:8.2 Yampi, bhikkhave, bhikkhu yāni tāni sabrahmacārīnaṁ uccāvacāni kiṅkaraṇīyāni—tattha dakkho hoti analaso tatrūpāyāya vīmaṁsāya samannāgato alaṁ kātuṁ alaṁ saṁvidhātuṁ, <br>
  an10.50:8.3 ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. <br>
  an10.50:9.1 Puna caparaṁ, bhikkhave, bhikkhu dhammakāmo hoti piyasamudāhāro, abhidhamme abhivinaye uḷārapāmojjo. <br>
  an10.50:9.2 Yampi, bhikkhave, bhikkhu dhammakāmo hoti piyasamudāhāro, abhidhamme abhivinaye uḷārapāmojjo, <br>
  an10.50:9.3 ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. <br>
  an10.50:10.1 Puna caparaṁ, bhikkhave, bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu. <br>
  an10.50:10.2 Yampi, bhikkhave, bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu, <br>
  an10.50:10.3 ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. <br>
  an10.50:11.1 Puna caparaṁ, bhikkhave, bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena. <br>
  an10.50:11.2 Yampi, bhikkhave, bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena, <br>
  an10.50:11.3 ayampi dhammo sāraṇīyo …pe… saṁvattati. <br>
  an10.50:12.1 Puna caparaṁ, bhikkhave, bhikkhu satimā hoti, paramena satinepakkena samannāgato, cirakatampi cirabhāsitampi saritā anussaritā. <br>
  an10.50:12.2 Yampi, bhikkhave, bhikkhu satimā hoti, paramena satinepakkena samannāgato, cirakatampi cirabhāsitampi saritā anussaritā, <br>
  an10.50:12.3 ayampi dhammo sāraṇīyo …pe… saṁvattati. <br>
  an10.50:13.1 Puna caparaṁ, bhikkhave, bhikkhu paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā. <br>
  an10.50:13.2 Yampi, bhikkhave, bhikkhu paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā, <br>
  an10.50:13.3 ayampi dhammo sāraṇīyo …pe… saṁvattati. <br>
  an10.50:14.1 Ime kho, bhikkhave, dasa dhammā sāraṇīyā piyakaraṇā garukaraṇā saṅgahāya avivādāya sāmaggiyā ekībhāvāya saṁvattantī”ti. <br>
  an10.50:14.2 Dasamaṁ. <br>
  an10.50:14.3 Akkosavaggo pañcamo. <br>
  an10.50:15.0 Tassuddānaṁ <br>
  an10.50:15.1 Vivādā dve ca mūlāni, <br>
  an10.50:15.2 kusinārapavesane; <br>
  an10.50:15.3 Sakko mahāli abhiṇhaṁ, <br>
  an10.50:15.4 sarīraṭṭhā ca bhaṇḍanāti. <br>
  an10.50:15.5 Paṭhamo paṇṇāsako samatto. "<br>
  an10.51:0.1 Aṅguttara Nikāya 10.51 <br>
  an10.51:0.2 6. Sacittavagga <br>
  an10.51:0.3 Sacittasutta <br>
  an10.51:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.51:1.2 Tatra kho bhagavā bhikkhū āmantesi: <br>
  an10.51:1.3 “bhikkhavo”ti. <br>
  an10.51:1.4 “Bhadante”ti te bhikkhū bhagavato paccassosuṁ. <br>
  an10.51:1.5 Bhagavā etadavoca: <br>
  an10.51:2.1 “No ce, bhikkhave, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—<br>
  an10.51:2.2 evañhi vo, bhikkhave, sikkhitabbaṁ. <br>
  an10.51:3.1 Kathañca, bhikkhave, bhikkhu sacittapariyāyakusalo hoti? <br>
  an10.51:3.2 Seyyathāpi, bhikkhave, itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udakapatte sakaṁ mukhanimittaṁ paccavekkhamāno sace tattha passati rajaṁ vā aṅgaṇaṁ vā, tasseva rajassa vā aṅgaṇassa vā pahānāya vāyamati. <br>
  an10.51:3.3 No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: <br>
  an10.51:3.4 ‘lābhā vata me, parisuddhaṁ vata me’ti. <br>
  an10.51:3.5 Evamevaṁ kho, bhikkhave, bhikkhuno paccavekkhaṇā bahukārā hoti kusalesu dhammesu: <br>
  an10.51:3.6 ‘abhijjhālu nu kho bahulaṁ viharāmi, anabhijjhālu nu kho bahulaṁ viharāmi, byāpannacitto nu kho bahulaṁ viharāmi, abyāpannacitto nu kho bahulaṁ viharāmi, thinamiddhapariyuṭṭhito nu kho bahulaṁ viharāmi, vigatathinamiddho nu kho bahulaṁ viharāmi, uddhato nu kho bahulaṁ viharāmi, anuddhato nu kho bahulaṁ viharāmi, vicikiccho nu kho bahulaṁ viharāmi, tiṇṇavicikiccho nu kho bahulaṁ viharāmi, kodhano nu kho bahulaṁ viharāmi, akkodhano nu kho bahulaṁ viharāmi, saṅkiliṭṭhacitto nu kho bahulaṁ viharāmi, asaṅkiliṭṭhacitto nu kho bahulaṁ viharāmi, sāraddhakāyo nu kho bahulaṁ viharāmi, asāraddhakāyo nu kho bahulaṁ viharāmi, kusīto nu kho bahulaṁ viharāmi, āraddhavīriyo nu kho bahulaṁ viharāmi, asamāhito nu kho bahulaṁ viharāmi, samāhito nu kho bahulaṁ viharāmī’ti. <br>
  an10.51:4.1 Sace, bhikkhave, bhikkhu paccavekkhamāno evaṁ jānāti: <br>
  an10.51:4.2 ‘abhijjhālu bahulaṁ viharāmi, byāpannacitto bahulaṁ viharāmi, thinamiddhapariyuṭṭhito bahulaṁ viharāmi, uddhato bahulaṁ viharāmi, vicikiccho bahulaṁ viharāmi, kodhano bahulaṁ viharāmi, saṅkiliṭṭhacitto bahulaṁ viharāmi, sāraddhakāyo bahulaṁ viharāmi, kusīto bahulaṁ viharāmi, asamāhito bahulaṁ viharāmī’ti, tena, bhikkhave, bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.51:4.3 Seyyathāpi, bhikkhave, ādittacelo vā ādittasīso vā. Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya. <br>
  an10.51:4.4 Evamevaṁ kho tena, bhikkhave, bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.51:5.1 Sace pana, bhikkhave, bhikkhu paccavekkhamāno evaṁ jānāti: <br>
  an10.51:5.2 ‘anabhijjhālu bahulaṁ viharāmi, abyāpannacitto bahulaṁ viharāmi, vigatathinamiddho bahulaṁ viharāmi, anuddhato bahulaṁ viharāmi, tiṇṇavicikiccho bahulaṁ viharāmi, akkodhano bahulaṁ viharāmi, asaṅkiliṭṭhacitto bahulaṁ viharāmi, asāraddhakāyo bahulaṁ viharāmi, āraddhavīriyo bahulaṁ viharāmi, samāhito bahulaṁ viharāmī’ti, tena, bhikkhave, bhikkhunā tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo”ti. <br>
  an10.51:5.3 Paṭhamaṁ. "<br>
  an10.52:0.1 Aṅguttara Nikāya 10.52 <br>
  an10.52:0.2 6. Sacittavagga <br>
  an10.52:0.3 Sāriputtasutta <br>
  an10.52:1.1 Tatra kho āyasmā sāriputto bhikkhū āmantesi: <br>
  an10.52:1.2 “āvuso bhikkhave”ti. <br>
  an10.52:1.3 “Āvuso”ti kho te bhikkhū āyasmato sāriputtassa paccassosuṁ. <br>
  an10.52:1.4 Āyasmā sāriputto etadavoca: <br>
  an10.52:2.1 “No ce, āvuso, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—<br>
  an10.52:2.2 evañhi vo, āvuso, sikkhitabbaṁ. <br>
  an10.52:3.1 Kathañcāvuso, bhikkhu sacittapariyāyakusalo hoti? <br>
  an10.52:3.2 Seyyathāpi, āvuso, itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udapatte sakaṁ mukhanimittaṁ paccavekkhamāno sace tattha passati rajaṁ vā aṅgaṇaṁ vā, tasseva rajassa vā aṅgaṇassa vā pahānāya vāyamati. <br>
  an10.52:3.3 No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: <br>
  an10.52:3.4 ‘lābhā vata me, parisuddhaṁ vata me’ti. <br>
  an10.52:4.1 Evamevaṁ kho, āvuso, bhikkhuno paccavekkhaṇā bahukārā hoti kusalesu dhammesu: <br>
  an10.52:4.2 ‘abhijjhālu nu kho bahulaṁ viharāmi, anabhijjhālu nu kho bahulaṁ viharāmi, byāpannacitto nu kho bahulaṁ viharāmi, abyāpannacitto nu kho bahulaṁ viharāmi, thinamiddhapariyuṭṭhito nu kho bahulaṁ viharāmi, vigatathinamiddho nu kho bahulaṁ viharāmi, uddhato nu kho bahulaṁ viharāmi, anuddhato nu kho bahulaṁ viharāmi, vicikiccho nu kho bahulaṁ viharāmi, tiṇṇavicikiccho nu kho bahulaṁ viharāmi, kodhano nu kho bahulaṁ viharāmi, akkodhano nu kho bahulaṁ viharāmi, saṅkiliṭṭhacitto nu kho bahulaṁ viharāmi, asaṅkiliṭṭhacitto nu kho bahulaṁ viharāmi, sāraddhakāyo nu kho bahulaṁ viharāmi, asāraddhakāyo nu kho bahulaṁ viharāmi, kusīto nu kho bahulaṁ viharāmi, āraddhavīriyo nu kho bahulaṁ viharāmi, samāhito nu kho bahulaṁ viharāmi, asamāhito nu kho bahulaṁ viharāmī’ti. <br>
  an10.52:5.1 Sace, āvuso, bhikkhu paccavekkhamāno evaṁ jānāti: <br>
  an10.52:5.2 ‘abhijjhālu bahulaṁ viharāmi …pe… asamāhito bahulaṁ viharāmī’ti, tenāvuso, bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.52:5.3 Seyyathāpi, āvuso, ādittacelo vā ādittasīso vā. Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya. <br>
  an10.52:5.4 Evamevaṁ kho, āvuso, tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.52:6.1 Sace panāvuso, bhikkhu paccavekkhamāno evaṁ jānāti: <br>
  an10.52:6.2 ‘anabhijjhālu bahulaṁ viharāmi …pe… samāhito bahulaṁ viharāmī’ti, tenāvuso, bhikkhunā tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo”ti. <br>
  an10.52:6.3 Dutiyaṁ. "<br>
  an10.53:0.1 Aṅguttara Nikāya 10.53 <br>
  an10.53:0.2 6. Sacittavagga <br>
  an10.53:0.3 Ṭhitisutta <br>
  an10.53:1.1 “Ṭhitimpāhaṁ, bhikkhave, na vaṇṇayāmi kusalesu dhammesu, pageva parihāniṁ. <br>
  an10.53:1.2 Vuḍḍhiñca kho ahaṁ, bhikkhave, vaṇṇayāmi kusalesu dhammesu, no ṭhitiṁ no hāniṁ. <br>
  an10.53:2.1 Kathañca, bhikkhave, hāni hoti kusalesu dhammesu, no ṭhiti no vuḍḍhi? <br>
  an10.53:2.2 Idha, bhikkhave, bhikkhu yattako hoti saddhāya sīlena sutena cāgena paññāya paṭibhānena, tassa te dhammā neva tiṭṭhanti no vaḍḍhanti. <br>
  an10.53:2.3 Hānimetaṁ, bhikkhave, vadāmi kusalesu dhammesu, no ṭhitiṁ no vuḍḍhiṁ. <br>
  an10.53:2.4 Evaṁ kho, bhikkhave, hāni hoti kusalesu dhammesu, no ṭhiti no vuḍḍhi. <br>
  an10.53:3.1 Kathañca, bhikkhave ṭhiti hoti kusalesu dhammesu, no hāni no vuḍḍhi? <br>
  an10.53:3.2 Idha, bhikkhave, bhikkhu yattako hoti saddhāya sīlena sutena cāgena paññāya paṭibhānena, tassa te dhammā neva hāyanti no vaḍḍhanti. <br>
  an10.53:3.3 Ṭhitimetaṁ, bhikkhave, vadāmi kusalesu dhammesu, no hāniṁ no vuḍḍhiṁ. <br>
  an10.53:3.4 Evaṁ kho, bhikkhave, ṭhiti hoti kusalesu dhammesu, no vuḍḍhi no hāni. <br>
  an10.53:4.1 Kathañca, bhikkhave, vuḍḍhi hoti kusalesu dhammesu, no ṭhiti no hāni? <br>
  an10.53:4.2 Idha, bhikkhave, bhikkhu yattako hoti saddhāya sīlena sutena cāgena paññāya paṭibhānena, tassa te dhammā neva tiṭṭhanti no hāyanti. <br>
  an10.53:4.3 Vuḍḍhimetaṁ, bhikkhave, vadāmi kusalesu dhammesu, no ṭhitiṁ no hāniṁ. <br>
  an10.53:4.4 Evaṁ kho, bhikkhave, vuḍḍhi hoti kusalesu dhammesu, no ṭhiti no hāni. <br>
  an10.53:5.1 No ce, bhikkhave, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—<br>
  an10.53:5.2 evañhi vo, bhikkhave, sikkhitabbaṁ. <br>
  an10.53:6.1 Kathañca, bhikkhave, bhikkhu sacittapariyāyakusalo hoti? <br>
  an10.53:6.2 Seyyathāpi, bhikkhave, itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udapatte sakaṁ mukhanimittaṁ paccavekkhamāno sace tattha passati rajaṁ vā aṅgaṇaṁ vā, tasseva rajassa vā aṅgaṇassa vā pahānāya vāyamati. <br>
  an10.53:6.3 No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: <br>
  an10.53:6.4 ‘lābhā vata me, parisuddhaṁ vata me’ti. <br>
  an10.53:6.5 Evamevaṁ kho, bhikkhave, bhikkhuno paccavekkhaṇā bahukārā hoti kusalesu dhammesu: <br>
  an10.53:6.6 ‘abhijjhālu nu kho bahulaṁ viharāmi, anabhijjhālu nu kho bahulaṁ viharāmi, byāpannacitto nu kho bahulaṁ viharāmi, abyāpannacitto nu kho bahulaṁ viharāmi, thinamiddhapariyuṭṭhito nu kho bahulaṁ viharāmi, vigatathinamiddho nu kho bahulaṁ viharāmi, uddhato nu kho bahulaṁ viharāmi, anuddhato nu kho bahulaṁ viharāmi, vicikiccho nu kho bahulaṁ viharāmi, tiṇṇavicikiccho nu kho bahulaṁ viharāmi, kodhano nu kho bahulaṁ viharāmi, akkodhano nu kho bahulaṁ viharāmi, saṅkiliṭṭhacitto nu kho bahulaṁ viharāmi, asaṅkiliṭṭhacitto nu kho bahulaṁ viharāmi, sāraddhakāyo nu kho bahulaṁ viharāmi, asāraddhakāyo nu kho bahulaṁ viharāmi, kusīto nu kho bahulaṁ viharāmi, āraddhavīriyo nu kho bahulaṁ viharāmi, samāhito nu kho bahulaṁ viharāmi, asamāhito nu kho bahulaṁ viharāmī’ti. <br>
  an10.53:7.1 Sace, bhikkhave, bhikkhu paccavekkhamāno evaṁ jānāti: <br>
  an10.53:7.2 ‘abhijjhālu bahulaṁ viharāmi, byāpannacitto bahulaṁ viharāmi, thinamiddhapariyuṭṭhito bahulaṁ viharāmi, uddhato bahulaṁ viharāmi, vicikiccho bahulaṁ viharāmi, kodhano bahulaṁ viharāmi, saṅkiliṭṭhacitto bahulaṁ viharāmi, sāraddhakāyo bahulaṁ viharāmi, kusīto bahulaṁ viharāmi, asamāhito bahulaṁ viharāmī’ti, tena, bhikkhave, bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.53:7.3 Seyyathāpi, bhikkhave, ādittacelo vā ādittasīso vā. <br>
  an10.53:7.4 Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya; <br>
  an10.53:7.5 evamevaṁ kho, bhikkhave, tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.53:8.1 Sace pana, bhikkhave, bhikkhu paccavekkhamāno evaṁ jānāti: <br>
  an10.53:8.2 ‘anabhijjhālu bahulaṁ viharāmi, abyāpannacitto bahulaṁ viharāmi, vigatathinamiddho bahulaṁ viharāmi, anuddhato bahulaṁ viharāmi, tiṇṇavicikiccho bahulaṁ viharāmi, akkodhano bahulaṁ viharāmi, asaṅkiliṭṭhacitto bahulaṁ viharāmi, asāraddhakāyo bahulaṁ viharāmi, āraddhavīriyo bahulaṁ viharāmi, samāhito bahulaṁ viharāmī’ti, tena, bhikkhave, bhikkhunā tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo”ti. <br>
  an10.53:8.3 Tatiyaṁ. "<br>
  an10.54:0.1 Aṅguttara Nikāya 10.54 <br>
  an10.54:0.2 6. Sacittavagga <br>
  an10.54:0.3 Samathasutta <br>
  an10.54:1.1 “No ce, bhikkhave, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—<br>
  an10.54:1.2 evañhi vo, bhikkhave, sikkhitabbaṁ. <br>
  an10.54:2.1 Kathañca, bhikkhave, bhikkhu sacittapariyāyakusalo hoti? <br>
  an10.54:2.2 Seyyathāpi, bhikkhave, itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udapatte sakaṁ mukhanimittaṁ paccavekkhamāno sace tattha passati rajaṁ vā aṅgaṇaṁ vā, tasseva rajassa vā aṅgaṇassa vā pahānāya vāyamati. <br>
  an10.54:2.3 No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: <br>
  an10.54:2.4 ‘lābhā vata me, parisuddhaṁ vata me’ti. <br>
  an10.54:2.5 Evamevaṁ kho, bhikkhave, bhikkhuno paccavekkhaṇā bahukārā hoti kusalesu dhammesu: <br>
  an10.54:2.6 ‘lābhī nu khomhi ajjhattaṁ cetosamathassa, na nu khomhi lābhī ajjhattaṁ cetosamathassa, lābhī nu khomhi adhipaññādhammavipassanāya, na nu khomhi lābhī adhipaññādhammavipassanāyā’ti. <br>
  an10.54:3.1 Sace, bhikkhave, bhikkhu paccavekkhamāno evaṁ jānāti: <br>
  an10.54:3.2 ‘lābhīmhi ajjhattaṁ cetosamathassa, na lābhī adhipaññādhammavipassanāyā’ti, tena, bhikkhave, bhikkhunā ajjhattaṁ cetosamathe patiṭṭhāya adhipaññādhammavipassanāya yogo karaṇīyo. <br>
  an10.54:3.3 So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya. <br>
  an10.54:4.1 Sace pana, bhikkhave, bhikkhu paccavekkhamāno evaṁ jānāti: <br>
  an10.54:4.2 ‘lābhīmhi adhipaññādhammavipassanāya, na lābhī ajjhattaṁ cetosamathassā’ti, tena, bhikkhave, bhikkhunā adhipaññādhammavipassanāya patiṭṭhāya ajjhattaṁ cetosamathe yogo karaṇīyo. <br>
  an10.54:4.3 So aparena samayena lābhī ceva hoti adhipaññādhammavipassanāya lābhī ca ajjhattaṁ cetosamathassa. <br>
  an10.54:5.1 Sace pana, bhikkhave, bhikkhu paccavekkhamāno evaṁ jānāti: <br>
  an10.54:5.2 ‘na lābhī ajjhattaṁ cetosamathassa, na lābhī adhipaññādhammavipassanāyā’ti, tena, bhikkhave, bhikkhunā tesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.54:5.3 Seyyathāpi, bhikkhave, ādittacelo vā ādittasīso vā. <br>
  an10.54:5.4 Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya. <br>
  an10.54:5.5 Evamevaṁ kho, bhikkhave, tena bhikkhunā tesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.54:5.6 So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya. <br>
  an10.54:6.1 Sace pana, bhikkhave, bhikkhu paccavekkhamāno evaṁ jānāti: <br>
  an10.54:6.2 ‘lābhīmhi ajjhattaṁ cetosamathassa, lābhī adhipaññādhammavipassanāyā’ti, tena, bhikkhave, bhikkhunā tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo. <br>
  an10.54:7.1 Cīvarampāhaṁ, bhikkhave, duvidhena vadāmi—<br>
  an10.54:7.2 sevitabbampi asevitabbampi. <br>
  an10.54:7.3 Piṇḍapātampāhaṁ, bhikkhave, duvidhena vadāmi—<br>
  an10.54:7.4 sevitabbampi asevitabbampi. <br>
  an10.54:7.5 Senāsanampāhaṁ, bhikkhave, duvidhena vadāmi—<br>
  an10.54:7.6 sevitabbampi asevitabbampi. <br>
  an10.54:7.7 Gāmanigamampāhaṁ, bhikkhave, duvidhena vadāmi—<br>
  an10.54:7.8 sevitabbampi asevitabbampi. <br>
  an10.54:7.9 Janapadapadesampāhaṁ, bhikkhave, duvidhena vadāmi—<br>
  an10.54:7.10 sevitabbampi asevitabbampi. <br>
  an10.54:7.11 Puggalampāhaṁ, bhikkhave, duvidhena vadāmi—<br>
  an10.54:7.12 sevitabbampi asevitabbampi. <br>
  an10.54:8.1 ‘Cīvarampāhaṁ, bhikkhave, duvidhena vadāmi—<br>
  an10.54:8.2 sevitabbampi asevitabbampī’ti, <br>
  an10.54:8.3 iti kho panetaṁ vuttaṁ. Kiñcetaṁ paṭicca vuttaṁ? <br>
  an10.54:8.4 Tattha yaṁ jaññā cīvaraṁ: <br>
  an10.54:8.5 ‘idaṁ kho me cīvaraṁ sevato akusalā dhammā abhivaḍḍhanti, kusalā dhammā parihāyantī’ti, evarūpaṁ cīvaraṁ na sevitabbaṁ. <br>
  an10.54:8.6 Tattha yaṁ jaññā cīvaraṁ: <br>
  an10.54:8.7 ‘idaṁ kho me cīvaraṁ sevato akusalā dhammā parihāyanti, kusalā dhammā abhivaḍḍhantī’ti, evarūpaṁ cīvaraṁ sevitabbaṁ. <br>
  an10.54:8.8 ‘Cīvarampāhaṁ, bhikkhave, duvidhena vadāmi—<br>
  an10.54:8.9 sevitabbampi asevitabbampī’ti, <br>
  an10.54:8.10 iti yaṁ taṁ vuttaṁ, idametaṁ paṭicca vuttaṁ. <br>
  an10.54:9.1 ‘Piṇḍapātampāhaṁ, bhikkhave, duvidhena vadāmi—<br>
  an10.54:9.2 sevitabbampi asevitabbampī’ti, <br>
  an10.54:9.3 iti kho panetaṁ vuttaṁ. Kiñcetaṁ paṭicca vuttaṁ? <br>
  an10.54:9.4 Tattha yaṁ jaññā piṇḍapātaṁ: <br>
  an10.54:9.5 ‘imaṁ kho me piṇḍapātaṁ sevato akusalā dhammā abhivaḍḍhanti, kusalā dhammā parihāyantī’ti, evarūpo piṇḍapāto na sevitabbo. <br>
  an10.54:9.6 Tattha yaṁ jaññā piṇḍapātaṁ: <br>
  an10.54:9.7 ‘imaṁ kho me piṇḍapātaṁ sevato akusalā dhammā parihāyanti, kusalā dhammā abhivaḍḍhantī’ti, evarūpo piṇḍapāto sevitabbo. <br>
  an10.54:9.8 ‘Piṇḍapātampāhaṁ, bhikkhave, duvidhena vadāmi—<br>
  an10.54:9.9 sevitabbampi asevitabbampī’ti, <br>
  an10.54:9.10 iti yaṁ taṁ vuttaṁ, idametaṁ paṭicca vuttaṁ. <br>
  an10.54:10.1 ‘Senāsanampāhaṁ, bhikkhave, duvidhena vadāmi—<br>
  an10.54:10.2 sevitabbampi asevitabbampī’ti, <br>
  an10.54:10.3 iti kho panetaṁ vuttaṁ. Kiñcetaṁ paṭicca vuttaṁ? <br>
  an10.54:10.4 Tattha yaṁ jaññā senāsanaṁ: <br>
  an10.54:10.5 ‘idaṁ kho me senāsanaṁ sevato akusalā dhammā abhivaḍḍhanti, kusalā dhammā parihāyantī’ti, evarūpaṁ senāsanaṁ na sevitabbaṁ. <br>
  an10.54:10.6 Tattha yaṁ jaññā senāsanaṁ: <br>
  an10.54:10.7 ‘idaṁ kho me senāsanaṁ sevato akusalā dhammā parihāyanti, kusalā dhammā abhivaḍḍhantī’ti, evarūpaṁ senāsanaṁ sevitabbaṁ. <br>
  an10.54:10.8 ‘Senāsanampāhaṁ, bhikkhave, duvidhena vadāmi—<br>
  an10.54:10.9 sevitabbampi asevitabbampī’ti, <br>
  an10.54:10.10 iti yaṁ taṁ vuttaṁ, idametaṁ paṭicca vuttaṁ. <br>
  an10.54:11.1 ‘Gāmanigamampāhaṁ, bhikkhave, duvidhena vadāmi—<br>
  an10.54:11.2 sevitabbampi asevitabbampī’ti, <br>
  an10.54:11.3 iti kho panetaṁ vuttaṁ. Kiñcetaṁ paṭicca vuttaṁ? <br>
  an10.54:11.4 Tattha yaṁ jaññā gāmanigamaṁ: <br>
  an10.54:11.5 ‘imaṁ kho me gāmanigamaṁ sevato akusalā dhammā abhivaḍḍhanti, kusalā dhammā parihāyantī’ti, evarūpo gāmanigamo na sevitabbo. <br>
  an10.54:11.6 Tattha yaṁ jaññā gāmanigamaṁ: <br>
  an10.54:11.7 ‘imaṁ kho me gāmanigamaṁ sevato akusalā dhammā parihāyanti, kusalā dhammā abhivaḍḍhantī’ti, evarūpo gāmanigamo sevitabbo. <br>
  an10.54:11.8 ‘Gāmanigamampāhaṁ, bhikkhave, duvidhena vadāmi—<br>
  an10.54:11.9 sevitabbampi asevitabbampī’ti, <br>
  an10.54:11.10 iti yaṁ taṁ vuttaṁ, idametaṁ paṭicca vuttaṁ. <br>
  an10.54:12.1 ‘Janapadapadesampāhaṁ, bhikkhave, duvidhena vadāmi—<br>
  an10.54:12.2 sevitabbampi asevitabbampī’ti, <br>
  an10.54:12.3 iti kho panetaṁ vuttaṁ. Kiñcetaṁ paṭicca vuttaṁ? <br>
  an10.54:12.4 Tattha yaṁ jaññā janapadapadesaṁ: <br>
  an10.54:12.5 ‘imaṁ kho me janapadapadesaṁ sevato akusalā dhammā abhivaḍḍhanti, kusalā dhammā parihāyantī’ti, evarūpo janapadapadeso na sevitabbo. <br>
  an10.54:12.6 Tattha yaṁ jaññā janapadapadesaṁ: <br>
  an10.54:12.7 ‘imaṁ kho me janapadapadesaṁ sevato akusalā dhammā parihāyanti, kusalā dhammā abhivaḍḍhantī’ti, evarūpo janapadapadeso sevitabbo. <br>
  an10.54:12.8 ‘Janapadapadesampāhaṁ, bhikkhave, duvidhena vadāmi—<br>
  an10.54:12.9 sevitabbampi asevitabbampī’ti, <br>
  an10.54:12.10 iti yaṁ taṁ vuttaṁ, idametaṁ paṭicca vuttaṁ. <br>
  an10.54:13.1 ‘Puggalampāhaṁ, bhikkhave, duvidhena vadāmi—<br>
  an10.54:13.2 sevitabbampi asevitabbampī’ti, <br>
  an10.54:13.3 iti kho panetaṁ vuttaṁ. Kiñcetaṁ paṭicca vuttaṁ? <br>
  an10.54:13.4 Tattha yaṁ jaññā puggalaṁ: <br>
  an10.54:13.5 ‘imaṁ kho me puggalaṁ sevato akusalā dhammā abhivaḍḍhanti, kusalā dhammā parihāyantī’ti, evarūpo puggalo na sevitabbo. <br>
  an10.54:13.6 Tattha yaṁ jaññā puggalaṁ: <br>
  an10.54:13.7 ‘imaṁ kho me puggalaṁ sevato akusalā dhammā parihāyanti, kusalā dhammā abhivaḍḍhantī’ti, evarūpo puggalo sevitabbo. <br>
  an10.54:13.8 ‘Puggalampāhaṁ, bhikkhave, duvidhena vadāmi—<br>
  an10.54:13.9 sevitabbampi asevitabbampī’ti, <br>
  an10.54:13.10 iti yaṁ taṁ vuttaṁ, idametaṁ paṭicca vuttan”ti. <br>
  an10.54:13.11 Catutthaṁ. "<br>
  an10.55:0.1 Aṅguttara Nikāya 10.55 <br>
  an10.55:0.2 6. Sacittavagga <br>
  an10.55:0.3 Parihānasutta <br>
  an10.55:1.1 Tatra kho āyasmā sāriputto bhikkhū āmantesi: <br>
  an10.55:1.2 “āvuso bhikkhave”ti. <br>
  an10.55:1.3 “Āvuso”ti kho te bhikkhū āyasmato sāriputtassa paccassosuṁ. <br>
  an10.55:1.4 Āyasmā sāriputto etadavoca: <br>
  an10.55:2.1 “‘Parihānadhammo puggalo, parihānadhammo puggalo’ti, āvuso, vuccati. <br>
  an10.55:2.2 ‘Aparihānadhammo puggalo, aparihānadhammo puggalo’ti, āvuso, vuccati. <br>
  an10.55:2.3 Kittāvatā nu kho, āvuso, parihānadhammo puggalo vutto bhagavatā, kittāvatā ca pana aparihānadhammo puggalo vutto bhagavatā”ti? <br>
  an10.55:2.4 “Dūratopi kho mayaṁ, āvuso, āgacchāma āyasmato sāriputtassa santike etassa bhāsitassa atthamaññātuṁ. <br>
  an10.55:2.5 Sādhu vatāyasmantaṁyeva sāriputtaṁ paṭibhātu etassa bhāsitassa attho. <br>
  an10.55:2.6 Āyasmato sāriputtassa sutvā bhikkhū dhāressantī”ti. <br>
  an10.55:3.1 “Tenahāvuso, suṇātha, sādhukaṁ manasi karotha, bhāsissāmī”ti. <br>
  an10.55:3.2 “Evamāvuso”ti kho te bhikkhū āyasmato sāriputtassa paccassosuṁ. <br>
  an10.55:3.3 Āyasmā sāriputto etadavoca: <br>
  an10.55:4.1 “Kittāvatā nu kho, āvuso, parihānadhammo puggalo vutto bhagavatā? <br>
  an10.55:4.2 Idhāvuso, bhikkhu assutañceva dhammaṁ na suṇāti, sutā cassa dhammā sammosaṁ gacchanti, ye cassa dhammā pubbe cetaso asamphuṭṭhapubbā te cassa na samudācaranti, aviññātañceva na vijānāti. <br>
  an10.55:4.3 Ettāvatā kho, āvuso, parihānadhammo puggalo vutto bhagavatā. <br>
  an10.55:5.1 Kittāvatā ca panāvuso, aparihānadhammo puggalo vutto bhagavatā? <br>
  an10.55:5.2 Idhāvuso, bhikkhu assutañceva dhammaṁ suṇāti, sutā cassa dhammā na sammosaṁ gacchanti, ye cassa dhammā pubbe cetaso asamphuṭṭhapubbā te cassa samudācaranti, aviññātañceva vijānāti. <br>
  an10.55:5.3 Ettāvatā kho, āvuso, aparihānadhammo puggalo vutto bhagavatā. <br>
  an10.55:6.1 No ce, āvuso, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—<br>
  an10.55:6.2 evañhi vo, āvuso, sikkhitabbaṁ. <br>
  an10.55:7.1 Kathañcāvuso, bhikkhu sacittapariyāyakusalo hoti? <br>
  an10.55:7.2 Seyyathāpi, āvuso, itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udapatte sakaṁ mukhanimittaṁ paccavekkhamāno sace tattha passati rajaṁ vā aṅgaṇaṁ vā, tasseva rajassa vā aṅgaṇassa vā pahānāya vāyamati. <br>
  an10.55:7.3 No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: <br>
  an10.55:7.4 ‘lābhā vata me, parisuddhaṁ vata me’ti. <br>
  an10.55:7.5 Evameva kho, āvuso, bhikkhuno paccavekkhaṇā bahukārā hoti kusalesu dhammesu: <br>
  an10.55:7.6 ‘anabhijjhālu nu kho bahulaṁ viharāmi, saṁvijjati nu kho me eso dhammo udāhu no, abyāpannacitto nu kho bahulaṁ viharāmi, saṁvijjati nu kho me eso dhammo udāhu no, vigatathinamiddho nu kho bahulaṁ viharāmi, saṁvijjati nu kho me eso dhammo udāhu no, anuddhato nu kho bahulaṁ viharāmi, saṁvijjati nu kho me eso dhammo udāhu no, tiṇṇavicikiccho nu kho bahulaṁ viharāmi, saṁvijjati nu kho me eso dhammo udāhu no, akkodhano nu kho bahulaṁ viharāmi, saṁvijjati nu kho me eso dhammo udāhu no, asaṅkiliṭṭhacitto nu kho bahulaṁ viharāmi, saṁvijjati nu kho me eso dhammo udāhu no, lābhī nu khomhi ajjhattaṁ dhammapāmojjassa, saṁvijjati nu kho me eso dhammo udāhu no, lābhī nu khomhi ajjhattaṁ cetosamathassa, saṁvijjati nu kho me eso dhammo udāhu no, lābhī nu khomhi adhipaññādhammavipassanāya, saṁvijjati nu kho me eso dhammo udāhu no’ti. <br>
  an10.55:8.1 Sace pana, āvuso, bhikkhu paccavekkhamāno sabbepime kusale dhamme attani na samanupassati, tenāvuso, bhikkhunā sabbesaṁyeva imesaṁ kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.55:8.2 Seyyathāpi, āvuso, ādittacelo vā ādittasīso vā. <br>
  an10.55:8.3 Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya. <br>
  an10.55:8.4 Evamevaṁ kho, āvuso, tena bhikkhunā sabbesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.55:9.1 Sace panāvuso, bhikkhu paccavekkhamāno ekacce kusale dhamme attani samanupassati, ekacce kusale dhamme attani na samanupassati, tenāvuso, bhikkhunā ye kusale dhamme attani samanupassati tesu kusalesu dhammesu patiṭṭhāya, ye kusale dhamme attani na samanupassati tesaṁ kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.55:9.2 Seyyathāpi, āvuso, ādittacelo vā ādittasīso vā. <br>
  an10.55:9.3 Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya. <br>
  an10.55:9.4 Evamevaṁ kho, āvuso, tena bhikkhunā ye kusale dhamme attani samanupassati tesu kusalesu dhammesu patiṭṭhāya, ye kusale dhamme attani na samanupassati tesaṁ kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ. <br>
  an10.55:10.1 Sace panāvuso, bhikkhu paccavekkhamāno sabbepime kusale dhamme attani samanupassati, tenāvuso, bhikkhunā sabbesveva imesu kusalesu dhammesu patiṭṭhāya uttari āsavānaṁ khayāya yogo karaṇīyo”ti. <br>
  an10.55:10.2 Pañcamaṁ. "<br>
  an10.56:0.1 Aṅguttara Nikāya 10.56 <br>
  an10.56:0.2 6. Sacittavagga <br>
  an10.56:0.3 Paṭhamasaññāsutta <br>
  an10.56:1.1 “Dasayimā, bhikkhave, saññā bhāvitā bahulīkatā mahapphalā honti mahānisaṁsā amatogadhā amatapariyosānā. <br>
  an10.56:1.2 Katamā dasa? <br>
  an10.56:1.3 Asubhasaññā, maraṇasaññā, āhāre paṭikūlasaññā, sabbaloke anabhiratasaññā, aniccasaññā, anicce dukkhasaññā, dukkhe anattasaññā, pahānasaññā, virāgasaññā, nirodhasaññā—<br>
  an10.56:1.4 imā kho, bhikkhave, dasa saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti. <br>
  an10.56:1.5 Chaṭṭhaṁ. "<br>
  an10.57:0.1 Aṅguttara Nikāya 10.57 <br>
  an10.57:0.2 6. Sacittavagga <br>
  an10.57:0.3 Dutiyasaññāsutta <br>
  an10.57:1.1 “Dasayimā, bhikkhave, saññā bhāvitā bahulīkatā mahapphalā honti mahānisaṁsā amatogadhā amatapariyosānā. <br>
  an10.57:1.2 Katamā dasa? <br>
  an10.57:1.3 Aniccasaññā, anattasaññā, maraṇasaññā, āhāre paṭikūlasaññā, sabbaloke anabhiratasaññā, aṭṭhikasaññā, puḷavakasaññā, vinīlakasaññā, vicchiddakasaññā, uddhumātakasaññā—<br>
  an10.57:1.4 imā kho, bhikkhave, dasa saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti. <br>
  an10.57:1.5 Sattamaṁ. "<br>
  an10.58:0.1 Aṅguttara Nikāya 10.58 <br>
  an10.58:0.2 6. Sacittavagga <br>
  an10.58:0.3 Mūlakasutta <br>
  an10.58:1.1 “Sace, bhikkhave, aññatitthiyā paribbājakā evaṁ puccheyyuṁ: <br>
  an10.58:1.2 ‘kiṁmūlakā, āvuso, sabbe dhammā, kiṁsambhavā sabbe dhammā, kiṁsamudayā sabbe dhammā, kiṁsamosaraṇā sabbe dhammā, kiṁpamukhā sabbe dhammā, kiṁadhipateyyā sabbe dhammā, kiṁuttarā sabbe dhammā, kiṁsārā sabbe dhammā, kiṁogadhā sabbe dhammā, kiṁpariyosānā sabbe dhammā’ti, evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ kinti byākareyyāthā”ti? <br>
  an10.58:1.3 “Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata, bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti. <br>
  an10.58:2.1 “Tena hi, bhikkhave, suṇātha, sādhukaṁ manasi karotha, bhāsissāmī”ti. <br>
  an10.58:2.2 “Evaṁ, bhante”ti kho te bhikkhū bhagavato paccassosuṁ. <br>
  an10.58:2.3 Bhagavā etadavoca: <br>
  an10.58:3.1 “Sace, bhikkhave, aññatitthiyā paribbājakā evaṁ puccheyyuṁ: <br>
  an10.58:3.2 ‘kiṁmūlakā, āvuso, sabbe dhammā, kiṁsambhavā sabbe dhammā, kiṁsamudayā sabbe dhammā, kiṁsamosaraṇā sabbe dhammā, kiṁpamukhā sabbe dhammā, kiṁ adhipateyyā sabbe dhammā, kiṁuttarā sabbe dhammā, kiṁsārā sabbe dhammā, kiṁogadhā sabbe dhammā, kiṁpariyosānā sabbe dhammā’ti, <br>
  an10.58:3.3 evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha: <br>
  an10.58:3.4 ‘chandamūlakā, āvuso, sabbe dhammā, manasikārasambhavā sabbe dhammā, phassasamudayā sabbe dhammā, vedanāsamosaraṇā sabbe dhammā, samādhippamukhā sabbe dhammā, satādhipateyyā sabbe dhammā, paññuttarā sabbe dhammā, vimuttisārā sabbe dhammā, amatogadhā sabbe dhammā, nibbānapariyosānā sabbe dhammā’ti. <br>
  an10.58:3.5 Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyāthā”ti. <br>
  an10.58:3.6 Aṭṭhamaṁ. "<br>
  an10.59:0.1 Aṅguttara Nikāya 10.59 <br>
  an10.59:0.2 6. Sacittavagga <br>
  an10.59:0.3 Pabbajjāsutta <br>
  an10.59:1.1 “Tasmātiha, bhikkhave, evaṁ sikkhitabbaṁ: <br>
  an10.59:1.2 ‘yathāpabbajjāparicitañca no cittaṁ bhavissati, na cuppannā pāpakā akusalā dhammā cittaṁ pariyādāya ṭhassanti; <br>
  an10.59:1.3 aniccasaññāparicitañca no cittaṁ bhavissati, anattasaññāparicitañca no cittaṁ bhavissati, asubhasaññāparicitañca no cittaṁ bhavissati, ādīnavasaññāparicitañca no cittaṁ bhavissati, lokassa samañca visamañca ñatvā taṁsaññāparicitañca no cittaṁ bhavissati, lokassa bhavañca vibhavañca ñatvā taṁsaññāparicitañca no cittaṁ bhavissati, lokassa samudayañca atthaṅgamañca ñatvā taṁsaññāparicitañca no cittaṁ bhavissati, pahānasaññāparicitañca no cittaṁ bhavissati, virāgasaññāparicitañca no cittaṁ bhavissati, nirodhasaññāparicitañca no cittaṁ bhavissatī’ti—<br>
  an10.59:1.4 evañhi vo, bhikkhave, sikkhitabbaṁ. <br>
  an10.59:2.1 Yato kho, bhikkhave, bhikkhuno yathāpabbajjāparicitañca cittaṁ hoti na cuppannā pāpakā akusalā dhammā cittaṁ pariyādāya tiṭṭhanti, aniccasaññāparicitañca cittaṁ hoti, anattasaññāparicitañca cittaṁ hoti, asubhasaññāparicitañca cittaṁ hoti, ādīnavasaññāparicitañca cittaṁ hoti, lokassa samañca visamañca ñatvā taṁsaññāparicitañca cittaṁ hoti, lokassa bhavañca vibhavañca ñatvā taṁsaññāparicitañca cittaṁ hoti, lokassa samudayañca atthaṅgamañca ñatvā taṁsaññāparicitañca cittaṁ hoti, pahānasaññāparicitañca cittaṁ hoti, virāgasaññāparicitañca cittaṁ hoti, nirodhasaññāparicitañca cittaṁ hoti, tassa dvinnaṁ phalānaṁ aññataraṁ phalaṁ pāṭikaṅkhaṁ—<br>
  an10.59:2.2 diṭṭheva dhamme aññā, sati vā upādisese anāgāmitā”ti. <br>
  an10.59:2.3 Navamaṁ. "<br>
  an10.60:0.1 Aṅguttara Nikāya 10.60 <br>
  an10.60:0.2 6. Sacittavagga <br>
  an10.60:0.3 Girimānandasutta <br>
  an10.60:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.60:1.2 Tena kho pana samayena āyasmā girimānando ābādhiko hoti dukkhito bāḷhagilāno. <br>
  an10.60:1.3 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  an10.60:2.1 “Āyasmā, bhante, girimānando ābādhiko hoti dukkhito bāḷhagilāno. <br>
  an10.60:2.2 Sādhu, bhante, bhagavā yenāyasmā girimānando tenupasaṅkamatu anukampaṁ upādāyā”ti. <br>
  an10.60:2.3 “Sace kho tvaṁ, ānanda, girimānandassa bhikkhuno dasa saññā bhāseyyāsi, ṭhānaṁ kho panetaṁ vijjati yaṁ girimānandassa bhikkhuno dasa saññā sutvā so ābādho ṭhānaso paṭippassambheyya. <br>
  an10.60:3.1 Katamā dasa? <br>
  an10.60:3.2 Aniccasaññā, anattasaññā, asubhasaññā, ādīnavasaññā, pahānasaññā, virāgasaññā, nirodhasaññā, sabbaloke anabhiratasaññā, sabbasaṅkhāresu anicchāsaññā, ānāpānassati. <br>
  an10.60:4.1 Katamā cānanda, aniccasaññā? <br>
  an10.60:4.2 Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: <br>
  an10.60:4.3 ‘rūpaṁ aniccaṁ, vedanā aniccā, saññā aniccā, saṅkhārā aniccā, viññāṇaṁ aniccan’ti. <br>
  an10.60:4.4 Iti imesu pañcasu upādānakkhandhesu aniccānupassī viharati. <br>
  an10.60:4.5 Ayaṁ vuccatānanda, aniccasaññā. <br>
  an10.60:5.1 Katamā cānanda, anattasaññā? <br>
  an10.60:5.2 Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: <br>
  an10.60:5.3 ‘cakkhu anattā, rūpā anattā, sotaṁ anattā, saddā anattā, ghānaṁ anattā, gandhā anattā, jivhā anattā, rasā anattā, kāyā anattā, phoṭṭhabbā anattā, mano anattā, dhammā anattā’ti. <br>
  an10.60:5.4 Iti imesu chasu ajjhattikabāhiresu āyatanesu anattānupassī viharati. <br>
  an10.60:5.5 Ayaṁ vuccatānanda, anattasaññā. <br>
  an10.60:6.1 Katamā cānanda, asubhasaññā? <br>
  an10.60:6.2 Idhānanda, bhikkhu imameva kāyaṁ uddhaṁ pādatalā adho kesamatthakā tacapariyantaṁ pūraṁ nānāppakārassa asucino paccavekkhati: <br>
  an10.60:6.3 ‘atthi imasmiṁ kāye kesā lomā nakhā dantā taco, maṁsaṁ nhāru aṭṭhi aṭṭhimiñjaṁ vakkaṁ, hadayaṁ yakanaṁ kilomakaṁ pihakaṁ papphāsaṁ, antaṁ antaguṇaṁ udariyaṁ karīsaṁ, pittaṁ semhaṁ pubbo lohitaṁ sedo medo, assu vasā kheḷo siṅghāṇikā lasikā muttan’ti. <br>
  an10.60:6.4 Iti imasmiṁ kāye asubhānupassī viharati. <br>
  an10.60:6.5 Ayaṁ vuccatānanda, asubhasaññā. <br>
  an10.60:7.1 Katamā cānanda, ādīnavasaññā? <br>
  an10.60:7.2 Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: <br>
  an10.60:7.3 ‘bahudukkho kho ayaṁ kāyo bahuādīnavo. Iti imasmiṁ kāye vividhā ābādhā uppajjanti, seyyathidaṁ—<br>
  an10.60:7.4 cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo oṭṭharogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu nakhasā vitacchikā lohitaṁ pittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo’ti. <br>
  an10.60:7.5 Iti imasmiṁ kāye ādīnavānupassī viharati. <br>
  an10.60:7.6 Ayaṁ vuccatānanda, ādīnavasaññā. <br>
  an10.60:8.1 Katamā cānanda, pahānasaññā? <br>
  an10.60:8.2 Idhānanda, bhikkhu uppannaṁ kāmavitakkaṁ nādhivāseti, pajahati, vinodeti, byantīkaroti, anabhāvaṁ gameti. Uppannaṁ byāpādavitakkaṁ nādhivāseti, pajahati, vinodeti, byantīkaroti, anabhāvaṁ gameti. Uppannaṁ vihiṁsāvitakkaṁ nādhivāseti, pajahati, vinodeti, byantīkaroti, anabhāvaṁ gameti. Uppannuppanne pāpake akusale dhamme nādhivāseti, pajahati, vinodeti, byantīkaroti, anabhāvaṁ gameti. <br>
  an10.60:8.3 Ayaṁ vuccatānanda, pahānasaññā. <br>
  an10.60:9.1 Katamā cānanda, virāgasaññā? <br>
  an10.60:9.2 Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: <br>
  an10.60:9.3 ‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhippaṭinissaggo taṇhākkhayo virāgo nibbānan’ti. <br>
  an10.60:9.4 Ayaṁ vuccatānanda, virāgasaññā. <br>
  an10.60:10.1 Katamā cānanda, nirodhasaññā? <br>
  an10.60:10.2 Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: <br>
  an10.60:10.3 ‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhippaṭinissaggo taṇhākkhayo nirodho nibbānan’ti. <br>
  an10.60:10.4 Ayaṁ vuccatānanda, nirodhasaññā. <br>
  an10.60:11.1 Katamā cānanda, sabbaloke anabhiratasaññā? <br>
  an10.60:11.2 Idhānanda, bhikkhu ye loke upādānā cetaso adhiṭṭhānābhinivesānusayā, te pajahanto viharati anupādiyanto. <br>
  an10.60:11.3 Ayaṁ vuccatānanda, sabbaloke anabhiratasaññā. <br>
  an10.60:12.1 Katamā cānanda, sabbasaṅkhāresu anicchāsaññā? <br>
  an10.60:12.2 Idhānanda, bhikkhu sabbasaṅkhāresu aṭṭīyati harāyati jigucchati. <br>
  an10.60:12.3 Ayaṁ vuccatānanda, sabbasaṅkhāresu anicchāsaññā. <br>
  an10.60:13.1 Katamā cānanda, ānāpānassati? <br>
  an10.60:13.2 Idhānanda, bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. <br>
  an10.60:13.3 So satova assasati satova passasati. <br>
  an10.60:13.4 Dīghaṁ vā assasanto ‘dīghaṁ assasāmī’ti pajānāti. Dīghaṁ vā passasanto ‘dīghaṁ passasāmī’ti pajānāti. <br>
  an10.60:13.5 Rassaṁ vā assasanto ‘rassaṁ assasāmī’ti pajānāti. Rassaṁ vā passasanto ‘rassaṁ passasāmī’ti pajānāti. <br>
  an10.60:13.6 ‘Sabbakāyapaṭisaṁvedī assasissāmī’ti sikkhati. ‘Sabbakāyapaṭisaṁvedī passasissāmī’ti sikkhati. <br>
  an10.60:13.7 ‘Passambhayaṁ kāyasaṅkhāraṁ assasissāmī’ti sikkhati. ‘Passambhayaṁ kāyasaṅkhāraṁ passasissāmī’ti sikkhati. <br>
  an10.60:13.8 ‘Pītipaṭisaṁvedī assasissāmī’ti sikkhati. ‘Pītipaṭisaṁvedī passasissāmī’ti sikkhati. <br>
  an10.60:13.9 ‘Sukhapaṭisaṁvedī assasissāmī’ti sikkhati. ‘Sukhapaṭisaṁvedī passasissāmī’ti sikkhati. <br>
  an10.60:13.10 ‘Cittasaṅkhārapaṭisaṁvedī assasissāmī’ti sikkhati. ‘Cittasaṅkhārapaṭisaṁvedī passasissāmī’ti sikkhati. <br>
  an10.60:13.11 ‘Passambhayaṁ cittasaṅkhāraṁ assasissāmī’ti sikkhati. ‘Passambhayaṁ cittasaṅkhāraṁ passasissāmī’ti sikkhati. <br>
  an10.60:13.12 ‘Cittapaṭisaṁvedī assasissāmī’ti sikkhati. ‘Cittapaṭisaṁvedī passasissāmī’ti sikkhati. <br>
  an10.60:13.13 Abhippamodayaṁ cittaṁ …pe… <br>
  an10.60:13.14 samādahaṁ cittaṁ …pe… <br>
  an10.60:13.15 vimocayaṁ cittaṁ …pe… <br>
  an10.60:13.16 aniccānupassī …pe… <br>
  an10.60:13.17 virāgānupassī …pe… <br>
  an10.60:13.18 nirodhānupassī …pe… <br>
  an10.60:13.19 ‘paṭinissaggānupassī assasissāmī’ti sikkhati. ‘Paṭinissaggānupassī passasissāmī’ti sikkhati. <br>
  an10.60:13.20 Ayaṁ vuccatānanda, ānāpānassati. <br>
  an10.60:14.1 Sace kho tvaṁ, ānanda, girimānandassa bhikkhuno imā dasa saññā bhāseyyāsi, ṭhānaṁ kho panetaṁ vijjati yaṁ girimānandassa bhikkhuno imā dasa saññā sutvā so ābādho ṭhānaso paṭippassambheyyā”ti. <br>
  an10.60:15.1 Atha kho āyasmā ānando bhagavato santike imā dasa saññā uggahetvā yenāyasmā girimānando tenupasaṅkami; upasaṅkamitvā āyasmato girimānandassa imā dasa saññā abhāsi. <br>
  an10.60:15.2 Atha kho āyasmato girimānandassa dasa saññā sutvā so ābādho ṭhānaso paṭippassambhi. <br>
  an10.60:15.3 Vuṭṭhahi cāyasmā girimānando tamhā ābādhā. Tathā pahīno ca panāyasmato girimānandassa so ābādho ahosīti. <br>
  an10.60:15.4 Dasamaṁ. <br>
  an10.60:15.5 Sacittavaggo paṭhamo. <br>
  an10.60:16.0 Tassuddānaṁ <br>
  an10.60:16.1 Sacittañca sāriputta, <br>
  an10.60:16.2 ṭhiti ca samathena ca; <br>
  an10.60:16.3 Parihāno ca dve saññā, <br>
  an10.60:16.4 mūlā pabbajitaṁ girīti. "<br>
  an10.61:0.1 Aṅguttara Nikāya 10.61 <br>
  an10.61:0.2 7. Yamakavagga <br>
  an10.61:0.3 Avijjāsutta <br>
  an10.61:1.1 “Purimā, bhikkhave, koṭi na paññāyati avijjāya: ‘ito pubbe avijjā nāhosi, atha pacchā samabhavī’ti. <br>
  an10.61:1.2 Evañcetaṁ, bhikkhave, vuccati, atha ca pana paññāyati: ‘idappaccayā avijjā’ti. <br>
  an10.61:2.1 Avijjampāhaṁ, bhikkhave, sāhāraṁ vadāmi, no anāhāraṁ. <br>
  an10.61:2.2 Ko cāhāro avijjāya? <br>
  an10.61:2.3 ‘Pañca nīvaraṇā’tissa vacanīyaṁ. <br>
  an10.61:2.4 Pañcapāhaṁ, bhikkhave, nīvaraṇe sāhāre vadāmi, no anāhāre. <br>
  an10.61:2.5 Ko cāhāro pañcannaṁ nīvaraṇānaṁ? <br>
  an10.61:2.6 ‘Tīṇi duccaritānī’tissa vacanīyaṁ. <br>
  an10.61:2.7 Tīṇipāhaṁ, bhikkhave, duccaritāni sāhārāni vadāmi, no anāhārāni. <br>
  an10.61:2.8 Ko cāhāro tiṇṇaṁ duccaritānaṁ? <br>
  an10.61:2.9 ‘Indriyaasaṁvaro’tissa vacanīyaṁ. <br>
  an10.61:2.10 Indriyaasaṁvarampāhaṁ, bhikkhave, sāhāraṁ vadāmi, no anāhāraṁ. <br>
  an10.61:2.11 Ko cāhāro indriyaasaṁvarassa? <br>
  an10.61:2.12 ‘Asatāsampajaññan’tissa vacanīyaṁ. <br>
  an10.61:2.13 Asatāsampajaññampāhaṁ, bhikkhave, sāhāraṁ vadāmi, no anāhāraṁ. <br>
  an10.61:2.14 Ko cāhāro asatāsampajaññassa? <br>
  an10.61:2.15 ‘Ayonisomanasikāro’tissa vacanīyaṁ. <br>
  an10.61:2.16 Ayonisomanasikārampāhaṁ, bhikkhave, sāhāraṁ vadāmi, no anāhāraṁ. <br>
  an10.61:2.17 Ko cāhāro ayonisomanasikārassa? <br>
  an10.61:2.18 ‘Assaddhiyan’tissa vacanīyaṁ. <br>
  an10.61:2.19 Assaddhiyampāhaṁ, bhikkhave, sāhāraṁ vadāmi, no anāhāraṁ. <br>
  an10.61:2.20 Ko cāhāro assaddhiyassa? <br>
  an10.61:2.21 ‘Asaddhammassavanan’tissa vacanīyaṁ. <br>
  an10.61:2.22 Asaddhammassavanampāhaṁ, bhikkhave, sāhāraṁ vadāmi, no anāhāraṁ. <br>
  an10.61:2.23 Ko cāhāro asaddhammassavanassa? <br>
  an10.61:2.24 ‘Asappurisasaṁsevo’tissa vacanīyaṁ. <br>
  an10.61:3.1 Iti kho, bhikkhave, asappurisasaṁsevo paripūro asaddhammassavanaṁ paripūreti, asaddhammassavanaṁ paripūraṁ assaddhiyaṁ paripūreti, assaddhiyaṁ paripūraṁ ayonisomanasikāraṁ paripūreti, ayonisomanasikāro paripūro asatāsampajaññaṁ paripūreti, asatāsampajaññaṁ paripūraṁ indriyaasaṁvaraṁ paripūreti, indriyaasaṁvaro paripūro tīṇi duccaritāni paripūreti, tīṇi duccaritāni paripūrāni pañca nīvaraṇe paripūrenti, pañca nīvaraṇā paripūrā avijjaṁ paripūrenti; <br>
  an10.61:3.2 evametissā avijjāya āhāro hoti, evañca pāripūri. <br>
  an10.61:4.1 Seyyathāpi, bhikkhave, uparipabbate thullaphusitake deve vassante (…) taṁ udakaṁ yathāninnaṁ pavattamānaṁ pabbatakandarapadarasākhā paripūreti, pabbatakandarapadarasākhā paripūrā kusobbhe paripūrenti. Kusobbhā paripūrā mahāsobbhe paripūrenti, mahāsobbhā paripūrā kunnadiyo paripūrenti, kunnadiyo paripūrā mahānadiyo paripūrenti, mahānadiyo paripūrā mahāsamuddaṁ sāgaraṁ paripūrenti; <br>
  an10.61:4.2 evametassa mahāsamuddassa sāgarassa āhāro hoti, evañca pāripūri. <br>
  an10.61:5.1 Evamevaṁ kho, bhikkhave, asappurisasaṁsevo paripūro asaddhammassavanaṁ paripūreti, asaddhammassavanaṁ paripūraṁ assaddhiyaṁ paripūreti, assaddhiyaṁ paripūraṁ ayonisomanasikāraṁ paripūreti, ayonisomanasikāro paripūro asatāsampajaññaṁ paripūreti, asatāsampajaññaṁ paripūraṁ indriyaasaṁvaraṁ paripūreti, indriyaasaṁvaro paripūro tīṇi duccaritāni paripūreti, tīṇi duccaritāni paripūrāni pañca nīvaraṇe paripūrenti, pañca nīvaraṇā paripūrā avijjaṁ paripūrenti; <br>
  an10.61:5.2 evametissā avijjāya āhāro hoti, evañca pāripūri. <br>
  an10.61:6.1 Vijjāvimuttimpāhaṁ, bhikkhave, sāhāraṁ vadāmi, no anāhāraṁ. <br>
  an10.61:6.2 Ko cāhāro vijjāvimuttiyā? <br>
  an10.61:6.3 ‘Satta bojjhaṅgā’tissa vacanīyaṁ. <br>
  an10.61:6.4 Sattapāhaṁ, bhikkhave, bojjhaṅge sāhāre vadāmi, no anāhāre. <br>
  an10.61:6.5 Ko cāhāro sattannaṁ bojjhaṅgānaṁ? <br>
  an10.61:6.6 ‘Cattāro satipaṭṭhānā’tissa vacanīyaṁ. <br>
  an10.61:6.7 Cattāropāhaṁ, bhikkhave, satipaṭṭhāne sāhāre vadāmi, no anāhāre. <br>
  an10.61:6.8 Ko cāhāro catunnaṁ satipaṭṭhānānaṁ? <br>
  an10.61:6.9 ‘Tīṇi sucaritānī’tissa vacanīyaṁ. <br>
  an10.61:6.10 Tīṇipāhaṁ, bhikkhave, sucaritāni sāhārāni vadāmi, no anāhārāni. <br>
  an10.61:6.11 Ko cāhāro tiṇṇaṁ sucaritānaṁ? <br>
  an10.61:6.12 ‘Indriyasaṁvaro’tissa vacanīyaṁ. <br>
  an10.61:6.13 Indriyasaṁvarampāhaṁ, bhikkhave, sāhāraṁ vadāmi, no anāhāraṁ. <br>
  an10.61:6.14 Ko cāhāro indriyasaṁvarassa? <br>
  an10.61:6.15 ‘Satisampajaññan’tissa vacanīyaṁ. <br>
  an10.61:6.16 Satisampajaññampāhaṁ, bhikkhave, sāhāraṁ vadāmi, no anāhāraṁ. <br>
  an10.61:6.17 Ko cāhāro satisampajaññassa? <br>
  an10.61:6.18 ‘Yonisomanasikāro’tissa vacanīyaṁ. <br>
  an10.61:6.19 Yonisomanasikārampāhaṁ, bhikkhave, sāhāraṁ vadāmi, no anāhāraṁ. <br>
  an10.61:6.20 Ko cāhāro yonisomanasikārassa? <br>
  an10.61:6.21 ‘Saddhā’tissa vacanīyaṁ. <br>
  an10.61:6.22 Saddhampāhaṁ, bhikkhave, sāhāraṁ vadāmi, no anāhāraṁ. <br>
  an10.61:6.23 Ko cāhāro saddhāya? <br>
  an10.61:6.24 ‘Saddhammassavanan’tissa vacanīyaṁ. <br>
  an10.61:6.25 Saddhammassavanampāhaṁ, bhikkhave, sāhāraṁ vadāmi, no anāhāraṁ. <br>
  an10.61:6.26 Ko cāhāro saddhammassavanassa? <br>
  an10.61:6.27 ‘Sappurisasaṁsevo’tissa vacanīyaṁ. <br>
  an10.61:7.1 Iti kho, bhikkhave, sappurisasaṁsevo paripūro saddhammassavanaṁ paripūreti, saddhammassavanaṁ paripūraṁ saddhaṁ paripūreti, saddhā paripūrā yonisomanasikāraṁ paripūreti, yonisomanasikāro paripūro satisampajaññaṁ paripūreti, satisampajaññaṁ paripūraṁ indriyasaṁvaraṁ paripūreti, indriyasaṁvaro paripūro tīṇi sucaritāni paripūreti, tīṇi sucaritāni paripūrāni cattāro satipaṭṭhāne paripūrenti, cattāro satipaṭṭhānā paripūrā satta bojjhaṅge paripūrenti, satta bojjhaṅgā paripūrā vijjāvimuttiṁ paripūrenti; <br>
  an10.61:7.2 evametissā vijjāvimuttiyā āhāro hoti, evañca pāripūri. <br>
  an10.61:8.1 Seyyathāpi, bhikkhave, uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti, pabbatakandarapadarasākhā paripūrā kusobbhe paripūrenti, kusobbhā paripūrā mahāsobbhe paripūrenti, mahāsobbhā paripūrā kunnadiyo paripūrenti, kunnadiyo paripūrā mahānadiyo paripūrenti, mahānadiyo paripūrā mahāsamuddaṁ sāgaraṁ paripūrenti; <br>
  an10.61:8.2 evametassa mahāsamuddassa sāgarassa āhāro hoti, evañca pāripūri. <br>
  an10.61:9.1 Evamevaṁ kho, bhikkhave, sappurisasaṁsevo paripūro saddhammassavanaṁ paripūreti, saddhammassavanaṁ paripūraṁ saddhaṁ paripūreti, saddhā paripūrā yonisomanasikāraṁ paripūreti, yonisomanasikāro paripūro satisampajaññaṁ paripūreti, satisampajaññaṁ paripūraṁ indriyasaṁvaraṁ paripūreti, indriyasaṁvaro paripūro tīṇi sucaritāni paripūreti, tīṇi sucaritāni paripūrāni cattāro satipaṭṭhāne paripūrenti, cattāro satipaṭṭhānā paripūrā satta bojjhaṅge paripūrenti, satta bojjhaṅgā paripūrā vijjāvimuttiṁ paripūrenti; <br>
  an10.61:9.2 evametissā vijjāvimuttiyā āhāro hoti, evañca pāripūrī”ti. <br>
  an10.61:9.3 Paṭhamaṁ. "<br>
  an10.62:0.1 Aṅguttara Nikāya 10.62 <br>
  an10.62:0.2 7. Yamakavagga <br>
  an10.62:0.3 Taṇhāsutta <br>
  an10.62:1.1 “Purimā, bhikkhave, koṭi na paññāyati bhavataṇhāya: ‘ito pubbe bhavataṇhā nāhosi, atha pacchā samabhavī’ti. <br>
  an10.62:1.2 Evañcetaṁ, bhikkhave, vuccati, atha ca pana paññāyati: ‘idappaccayā bhavataṇhā’ti. <br>
  an10.62:2.1 Bhavataṇhampāhaṁ, bhikkhave, sāhāraṁ vadāmi, no anāhāraṁ. <br>
  an10.62:2.2 Ko cāhāro bhavataṇhāya? <br>
  an10.62:2.3 ‘Avijjā’tissa vacanīyaṁ. <br>
  an10.62:2.4 Avijjampāhaṁ, bhikkhave, sāhāraṁ vadāmi, no anāhāraṁ. <br>
  an10.62:2.5 Ko cāhāro avijjāya? <br>
  an10.62:2.6 ‘Pañca nīvaraṇā’tissa vacanīyaṁ. <br>
  an10.62:2.7 Pañca nīvaraṇepāhaṁ, bhikkhave, sāhāre vadāmi, no anāhāre. <br>
  an10.62:2.8 Ko cāhāro pañcannaṁ nīvaraṇānaṁ? <br>
  an10.62:2.9 ‘Tīṇi duccaritānī’tissa vacanīyaṁ. <br>
  an10.62:2.10 Tīṇipāhaṁ, bhikkhave, duccaritāni sāhārāni vadāmi, no anāhārāni. <br>
  an10.62:2.11 Ko cāhāro tiṇṇannaṁ duccaritānaṁ? <br>
  an10.62:2.12 ‘Indriyaasaṁvaro’tissa vacanīyaṁ. <br>
  an10.62:2.13 Indriyaasaṁvarampāhaṁ, bhikkhave, sāhāraṁ vadāmi, no anāhāraṁ. <br>
  an10.62:2.14 Ko cāhāro indriyaasaṁvarassa? <br>
  an10.62:2.15 ‘Asatāsampajaññan’tissa vacanīyaṁ. <br>
  an10.62:2.16 Asatāsampajaññampāhaṁ, bhikkhave, sāhāraṁ vadāmi, no anāhāraṁ. <br>
  an10.62:2.17 Ko cāhāro asatā sampajaññassa? <br>
  an10.62:2.18 ‘Ayonisomanasikāro’tissa vacanīyaṁ. <br>
  an10.62:2.19 Ayonisomanasikārampāhaṁ, bhikkhave, sāhāraṁ vadāmi, no anāhāraṁ. <br>
  an10.62:2.20 Ko cāhāro ayonisomanasikārassa? <br>
  an10.62:2.21 ‘Assaddhiyan’tissa vacanīyaṁ. <br>
  an10.62:2.22 Assaddhiyampāhaṁ, bhikkhave, sāhāraṁ vadāmi, no anāhāraṁ. <br>
  an10.62:2.23 Ko cāhāro assaddhiyassa? <br>
  an10.62:2.24 ‘Assaddhammassavanan’tissa vacanīyaṁ. <br>
  an10.62:2.25 Assaddhammassavanampāhaṁ, bhikkhave, sāhāraṁ vadāmi, no anāhāraṁ. <br>
  an10.62:2.26 Ko cāhāro assaddhammassavanassa? <br>
  an10.62:2.27 ‘Asappurisasaṁsevo’tissa vacanīyaṁ. <br>
  an10.62:3.1 Iti kho, bhikkhave, asappurisasaṁsevo paripūro assaddhammassavanaṁ paripūreti, assaddhammassavanaṁ paripūraṁ assaddhiyaṁ paripūreti, assaddhiyaṁ paripūraṁ ayonisomanasikāraṁ paripūreti, ayonisomanasikāro paripūro asatāsampajaññaṁ paripūreti, asatāsampajaññaṁ paripūraṁ indriyaasaṁvaraṁ paripūreti, indriyaasaṁvaro paripūro tīṇi duccaritāni paripūreti, tīṇi duccaritāni paripūrāni pañca nīvaraṇe paripūrenti, pañca nīvaraṇā paripūrā avijjaṁ paripūrenti, avijjā paripūrā bhavataṇhaṁ paripūreti; <br>
  an10.62:3.2 evametissā bhavataṇhāya āhāro hoti, evañca pāripūri. <br>
  an10.62:4.1 Seyyathāpi, bhikkhave, uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti, pabbatakandarapadarasākhā paripūrā kusobbhe paripūrenti, kusobbhā paripūrā mahāsobbhe paripūrenti, mahāsobbhā paripūrā kunnadiyo paripūrenti, kunnadiyo paripūrā mahānadiyo paripūrenti, mahānadiyo paripūrā mahāsamuddaṁ sāgaraṁ paripūrenti; <br>
  an10.62:4.2 evametassa mahāsamuddassa sāgarassa āhāro hoti, evañca pāripūri. <br>
  an10.62:5.1 Evamevaṁ kho, bhikkhave, asappurisasaṁsevo paripūro assaddhammassavanaṁ paripūreti, assaddhammassavanaṁ paripūraṁ assaddhiyaṁ paripūreti, assaddhiyaṁ paripūraṁ ayonisomanasikāraṁ paripūreti, ayonisomanasikāro paripūro asatāsampajaññaṁ paripūreti, asatāsampajaññaṁ paripūraṁ indriyaasaṁvaraṁ paripūreti, indriyaasaṁvaro paripūro tīṇi duccaritāni paripūreti, tīṇi duccaritāni paripūrāni pañca nīvaraṇe paripūrenti, pañca nīvaraṇā paripūrā avijjaṁ paripūrenti, avijjā paripūrā bhavataṇhaṁ paripūreti; <br>
  an10.62:5.2 evametissā bhavataṇhāya āhāro hoti, evañca pāripūri. <br>
  an10.62:6.1 Vijjāvimuttimpāhaṁ, bhikkhave, sāhāraṁ vadāmi, no anāhāraṁ. <br>
  an10.62:6.2 Ko cāhāro vijjāvimuttiyā? <br>
  an10.62:6.3 ‘Satta bojjhaṅgā’tissa vacanīyaṁ. <br>
  an10.62:6.4 Sattapāhaṁ, bhikkhave, bojjhaṅge sāhāre vadāmi, no anāhāre. <br>
  an10.62:6.5 Ko cāhāro sattannaṁ bojjhaṅgānaṁ? <br>
  an10.62:6.6 ‘Cattāro satipaṭṭhānā’tissa vacanīyaṁ. <br>
  an10.62:6.7 Cattāropāhaṁ, bhikkhave, satipaṭṭhāne sāhāre vadāmi, no anāhāre. <br>
  an10.62:6.8 Ko cāhāro catunnaṁ satipaṭṭhānānaṁ? <br>
  an10.62:6.9 ‘Tīṇi sucaritānī’tissa vacanīyaṁ. <br>
  an10.62:6.10 Tīṇipāhaṁ, bhikkhave, sucaritāni sāhārāni vadāmi, no anāhārāni. <br>
  an10.62:6.11 Ko cāhāro tiṇṇannaṁ sucaritānaṁ? <br>
  an10.62:6.12 ‘Indriyasaṁvaro’tissa vacanīyaṁ. <br>
  an10.62:6.13 Indriyasaṁvarampāhaṁ, bhikkhave, sāhāraṁ vadāmi, no anāhāraṁ. <br>
  an10.62:6.14 Ko cāhāro indriyasaṁvarassa? <br>
  an10.62:6.15 ‘Satisampajaññan’tissa vacanīyaṁ. <br>
  an10.62:6.16 Satisampajaññampāhaṁ, bhikkhave, sāhāraṁ vadāmi, no anāhāraṁ. <br>
  an10.62:6.17 Ko cāhāro satisampajaññassa? <br>
  an10.62:6.18 ‘Yonisomanasikāro’tissa vacanīyaṁ. <br>
  an10.62:6.19 Yonisomanasikārampāhaṁ, bhikkhave, sāhāraṁ vadāmi, no anāhāraṁ. <br>
  an10.62:6.20 Ko cāhāro yonisomanasikārassa? <br>
  an10.62:6.21 ‘Saddhā’tissa vacanīyaṁ. <br>
  an10.62:6.22 Saddhampāhaṁ, bhikkhave, sāhāraṁ vadāmi, no anāhāraṁ. <br>
  an10.62:6.23 Ko cāhāro saddhāya? <br>
  an10.62:6.24 ‘Saddhammassavanan’tissa vacanīyaṁ. <br>
  an10.62:6.25 Saddhammassavanampāhaṁ, bhikkhave, sāhāraṁ vadāmi, no anāhāraṁ. <br>
  an10.62:6.26 Ko cāhāro saddhammassavanassa? <br>
  an10.62:6.27 ‘Sappurisasaṁsevo’tissa vacanīyaṁ. <br>
  an10.62:7.1 Iti kho, bhikkhave, sappurisasaṁsevo paripūro saddhammassavanaṁ paripūreti, saddhammassavanaṁ paripūraṁ saddhaṁ paripūreti, saddhā paripūrā yonisomanasikāraṁ paripūreti, yonisomanasikāro paripūro satisampajaññaṁ paripūreti, satisampajaññaṁ paripūraṁ indriyasaṁvaraṁ paripūreti, indriyasaṁvaro paripūro tīṇi sucaritāni paripūreti, tīṇi sucaritāni paripūrāni cattāro satipaṭṭhāne paripūrenti, cattāro satipaṭṭhānā paripūrā satta bojjhaṅge paripūrenti, satta bojjhaṅgā paripūrā vijjāvimuttiṁ paripūrenti; <br>
  an10.62:7.2 evametissā vijjāvimuttiyā āhāro hoti, evañca pāripūri. <br>
  an10.62:8.1 Seyyathāpi, bhikkhave, uparipabbate thullaphusitake deve vassante taṁ udakaṁ yathāninnaṁ pavattamānaṁ …pe… <br>
  an10.62:8.2 evametassa mahāsamuddassa sāgarassa āhāro hoti, evañca pāripūri. <br>
  an10.62:8.3 Evamevaṁ kho, bhikkhave, sappurisasaṁsevo paripūro saddhammassavanaṁ paripūreti …pe… <br>
  an10.62:8.4 evametissā vijjāvimuttiyā āhāro hoti, evañca pāripūrī”ti. <br>
  an10.62:8.5 Dutiyaṁ. "<br>
  an10.63:0.1 Aṅguttara Nikāya 10.63 <br>
  an10.63:0.2 7. Yamakavagga <br>
  an10.63:0.3 Niṭṭhaṅgatasutta <br>
  an10.63:1.1 “Ye keci, bhikkhave, mayi niṭṭhaṁ gatā sabbe te diṭṭhisampannā. <br>
  an10.63:1.2 Tesaṁ diṭṭhisampannānaṁ pañcannaṁ idha niṭṭhā, pañcannaṁ idha vihāya niṭṭhā. <br>
  an10.63:1.3 Katamesaṁ pañcannaṁ idha niṭṭhā? <br>
  an10.63:1.4 Sattakkhattuparamassa, kolaṅkolassa, ekabījissa, sakadāgāmissa, yo ca diṭṭheva dhamme arahā—<br>
  an10.63:1.5 imesaṁ pañcannaṁ idha niṭṭhā. <br>
  an10.63:1.6 Katamesaṁ pañcannaṁ idha vihāya niṭṭhā? <br>
  an10.63:1.7 Antarāparinibbāyissa, upahaccaparinibbāyissa, asaṅkhāraparinibbāyissa, sasaṅkhāraparinibbāyissa, uddhaṁsotassa akaniṭṭhagāmino—<br>
  an10.63:1.8 imesaṁ pañcannaṁ idha vihāya niṭṭhā. <br>
  an10.63:1.9 Ye keci, bhikkhave, mayi niṭṭhaṁ gatā, sabbe te diṭṭhisampannā. <br>
  an10.63:1.10 Tesaṁ diṭṭhisampannānaṁ imesaṁ pañcannaṁ idha niṭṭhā, imesaṁ pañcannaṁ idha vihāya niṭṭhā”ti. <br>
  an10.63:1.11 Tatiyaṁ. "<br>
  an10.64:0.1 Aṅguttara Nikāya 10.64 <br>
  an10.64:0.2 7. Yamakavagga <br>
  an10.64:0.3 Aveccappasannasutta <br>
  an10.64:1.1 “Ye keci, bhikkhave, mayi aveccappasannā, sabbe te sotāpannā. <br>
  an10.64:1.2 Tesaṁ sotāpannānaṁ pañcannaṁ idha niṭṭhā, pañcannaṁ idha vihāya niṭṭhā. <br>
  an10.64:1.3 Katamesaṁ pañcannaṁ idha niṭṭhā? <br>
  an10.64:1.4 Sattakkhattuparamassa, kolaṅkolassa, ekabījissa, sakadāgāmissa, yo ca diṭṭheva dhamme arahā—<br>
  an10.64:1.5 imesaṁ pañcannaṁ idha niṭṭhā. <br>
  an10.64:1.6 Katamesaṁ pañcannaṁ idha vihāya niṭṭhā? <br>
  an10.64:1.7 Antarāparinibbāyissa, upahaccaparinibbāyissa, asaṅkhāraparinibbāyissa, sasaṅkhāraparinibbāyissa, uddhaṁsotassa akaniṭṭhagāmino—<br>
  an10.64:1.8 imesaṁ pañcannaṁ idha vihāya niṭṭhā. <br>
  an10.64:1.9 Ye keci, bhikkhave, mayi aveccappasannā sabbe te sotāpannā. <br>
  an10.64:1.10 Tesaṁ sotāpannānaṁ imesaṁ pañcannaṁ idha niṭṭhā, imesaṁ pañcannaṁ idha vihāya niṭṭhā”ti. <br>
  an10.64:1.11 Catutthaṁ. "<br>
  an10.65:0.1 Aṅguttara Nikāya 10.65 <br>
  an10.65:0.2 7. Yamakavagga <br>
  an10.65:0.3 Paṭhamasukhasutta <br>
  an10.65:1.1 Ekaṁ samayaṁ āyasmā sāriputto magadhesu viharati nālakagāmake. <br>
  an10.65:1.2 Atha kho sāmaṇḍakāni paribbājako yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi. <br>
  an10.65:1.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho sāmaṇḍakāni paribbājako āyasmantaṁ sāriputtaṁ etadavoca: <br>
  an10.65:2.1 “Kiṁ nu kho, āvuso sāriputta, sukhaṁ, kiṁ dukkhan”ti? <br>
  an10.65:2.2 “Abhinibbatti kho, āvuso, dukkhā, anabhinibbatti sukhā. <br>
  an10.65:2.3 Abhinibbattiyā, āvuso, sati idaṁ dukkhaṁ pāṭikaṅkhaṁ—<br>
  an10.65:2.4 sītaṁ uṇhaṁ jighacchā pipāsā uccāro passāvo aggisamphasso daṇḍasamphasso satthasamphasso ñātīpi mittāpi saṅgamma samāgamma rosenti. <br>
  an10.65:2.5 Abhinibbattiyā, āvuso, sati idaṁ dukkhaṁ pāṭikaṅkhaṁ. <br>
  an10.65:2.6 Anabhinibbattiyā, āvuso, sati idaṁ sukhaṁ pāṭikaṅkhaṁ—<br>
  an10.65:2.7 na sītaṁ na uṇhaṁ na jighacchā na pipāsā na uccāro na passāvo na aggisamphasso na daṇḍasamphasso na satthasamphasso ñātīpi mittāpi saṅgamma samāgamma na rosenti. <br>
  an10.65:2.8 Anabhinibbattiyā, āvuso, sati idaṁ sukhaṁ pāṭikaṅkhan”ti. <br>
  an10.65:2.9 Pañcamaṁ. "<br>
  an10.66:0.1 Aṅguttara Nikāya 10.66 <br>
  an10.66:0.2 7. Yamakavagga <br>
  an10.66:0.3 Dutiyasukhasutta <br>
  an10.66:1.1 Ekaṁ samayaṁ āyasmā sāriputto magadhesu viharati nālakagāmake. <br>
  an10.66:1.2 Atha kho sāmaṇḍakāni paribbājako yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi. <br>
  an10.66:1.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho sāmaṇḍakāni paribbājako āyasmantaṁ sāriputtaṁ etadavoca: <br>
  an10.66:2.1 “Kiṁ nu kho, āvuso, sāriputta, imasmiṁ dhammavinaye sukhaṁ, kiṁ dukkhan”ti? <br>
  an10.66:2.2 “Anabhirati kho, āvuso, imasmiṁ dhammavinaye dukkhā, abhirati sukhā. <br>
  an10.66:2.3 Anabhiratiyā, āvuso, sati idaṁ dukkhaṁ pāṭikaṅkhaṁ—<br>
  an10.66:2.4 gacchantopi sukhaṁ sātaṁ nādhigacchati, <br>
  an10.66:2.5 ṭhitopi … <br>
  an10.66:2.6 nisinnopi … <br>
  an10.66:2.7 sayānopi … <br>
  an10.66:2.8 gāmagatopi … <br>
  an10.66:2.9 araññagatopi … <br>
  an10.66:2.10 rukkhamūlagatopi … <br>
  an10.66:2.11 suññāgāragatopi … <br>
  an10.66:2.12 abbhokāsagatopi … <br>
  an10.66:2.13 bhikkhumajjhagatopi sukhaṁ sātaṁ nādhigacchati. <br>
  an10.66:2.14 Anabhiratiyā, āvuso, sati idaṁ dukkhaṁ pāṭikaṅkhaṁ. <br>
  an10.66:3.1 Abhiratiyā, āvuso, sati idaṁ sukhaṁ pāṭikaṅkhaṁ—<br>
  an10.66:3.2 gacchantopi sukhaṁ sātaṁ adhigacchati, <br>
  an10.66:3.3 ṭhitopi … <br>
  an10.66:3.4 nisinnopi … <br>
  an10.66:3.5 sayānopi … <br>
  an10.66:3.6 gāmagatopi … <br>
  an10.66:3.7 araññagatopi … <br>
  an10.66:3.8 rukkhamūlagatopi … <br>
  an10.66:3.9 suññāgāragatopi … <br>
  an10.66:3.10 abbhokāsagatopi … <br>
  an10.66:3.11 bhikkhumajjhagatopi sukhaṁ sātaṁ adhigacchati. <br>
  an10.66:3.12 Abhiratiyā, āvuso, sati idaṁ sukhaṁ pāṭikaṅkhan”ti. <br>
  an10.66:3.13 Chaṭṭhaṁ. "<br>
  an10.67:0.1 Aṅguttara Nikāya 10.67 <br>
  an10.67:0.2 7. Yamakavagga <br>
  an10.67:0.3 Paṭhamanaḷakapānasutta <br>
  an10.67:1.1 Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena naḷakapānaṁ nāma kosalānaṁ nigamo tadavasari. <br>
  an10.67:1.2 Tatra sudaṁ bhagavā naḷakapāne viharati palāsavane. <br>
  an10.67:1.3 Tena kho pana samayena bhagavā tadahuposathe bhikkhusaṅghaparivuto nisinno hoti. <br>
  an10.67:1.4 Atha kho bhagavā bahudeva rattiṁ bhikkhūnaṁ dhammiyā kathāya sandassetvā samādapetvā samuttejetvā sampahaṁsetvā tuṇhībhūtaṁ tuṇhībhūtaṁ bhikkhusaṅghaṁ anuviloketvā āyasmantaṁ sāriputtaṁ āmantesi: <br>
  an10.67:2.1 “Vigatathinamiddho kho, sāriputta, bhikkhusaṅgho. <br>
  an10.67:2.2 Paṭibhātu taṁ, sāriputta, bhikkhūnaṁ dhammī kathā. <br>
  an10.67:2.3 Piṭṭhi me āgilāyati; <br>
  an10.67:2.4 tamahaṁ āyamissāmī”ti. <br>
  an10.67:2.5 “Evaṁ, bhante”ti kho āyasmā sāriputto bhagavato paccassosi. <br>
  an10.67:3.1 Atha kho bhagavā catugguṇaṁ saṅghāṭiṁ paññāpetvā dakkhiṇena passena sīhaseyyaṁ kappesi pāde pādaṁ accādhāya sato sampajāno uṭṭhānasaññaṁ manasi karitvā. <br>
  an10.67:3.2 Tatra kho āyasmā sāriputto bhikkhū āmantesi: <br>
  an10.67:3.3 “āvuso bhikkhave”ti. <br>
  an10.67:3.4 “Āvuso”ti kho te bhikkhū āyasmato sāriputtassa paccassosuṁ. <br>
  an10.67:3.5 Āyasmā sāriputto etadavoca: <br>
  an10.67:4.1 “Yassa kassaci, āvuso, saddhā natthi kusalesu dhammesu, hirī natthi … <br>
  an10.67:4.2 ottappaṁ natthi … <br>
  an10.67:4.3 vīriyaṁ natthi … <br>
  an10.67:4.4 paññā natthi kusalesu dhammesu, tassa yā ratti vā divaso vā āgacchati, hāniyeva pāṭikaṅkhā kusalesu dhammesu no vuddhi. <br>
  an10.67:4.5 Seyyathāpi, āvuso, kāḷapakkhe candassa yā ratti vā divaso vā āgacchati, hāyateva vaṇṇena hāyati maṇḍalena hāyati ābhāya hāyati ārohapariṇāhena; <br>
  an10.67:4.6 evamevaṁ kho, āvuso, yassa kassaci saddhā natthi kusalesu dhammesu, hirī natthi … <br>
  an10.67:4.7 ottappaṁ natthi … <br>
  an10.67:4.8 vīriyaṁ natthi … <br>
  an10.67:4.9 paññā natthi kusalesu dhammesu, tassa yā ratti vā divaso vā āgacchati, hāniyeva pāṭikaṅkhā kusalesu dhammesu no vuddhi. <br>
  an10.67:5.1 ‘Assaddho purisapuggalo’ti, āvuso, parihānametaṁ; <br>
  an10.67:5.2 ‘ahiriko purisapuggalo’ti, āvuso, parihānametaṁ; <br>
  an10.67:5.3 ‘anottappī purisapuggalo’ti, āvuso, parihānametaṁ; <br>
  an10.67:5.4 ‘kusīto purisapuggalo’ti, āvuso, parihānametaṁ; <br>
  an10.67:5.5 ‘duppañño purisapuggalo’ti, āvuso, parihānametaṁ; <br>
  an10.67:5.6 ‘kodhano purisapuggalo’ti, āvuso, parihānametaṁ; <br>
  an10.67:5.7 ‘upanāhī purisapuggalo’ti, āvuso, parihānametaṁ; <br>
  an10.67:5.8 ‘pāpiccho purisapuggalo’ti, āvuso, parihānametaṁ; <br>
  an10.67:5.9 ‘pāpamitto purisapuggalo’ti, āvuso, parihānametaṁ; <br>
  an10.67:5.10 ‘micchādiṭṭhiko purisapuggalo’ti, āvuso, parihānametaṁ. <br>
  an10.67:6.1 Yassa kassaci, āvuso, saddhā atthi kusalesu dhammesu, hirī atthi … <br>
  an10.67:6.2 ottappaṁ atthi … <br>
  an10.67:6.3 paññā atthi kusalesu dhammesu, tassa yā ratti vā divaso vā āgacchati, vuddhiyeva pāṭikaṅkhā kusalesu dhammesu no parihāni. <br>
  an10.67:6.4 Seyyathāpi, āvuso, juṇhapakkhe candassa yā ratti vā divaso vā āgacchati, vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena; <br>
  an10.67:6.5 evamevaṁ kho, āvuso, yassa kassaci saddhā atthi kusalesu dhammesu, hirī atthi … <br>
  an10.67:6.6 ottappaṁ atthi … <br>
  an10.67:6.7 vīriyaṁ atthi … <br>
  an10.67:6.8 paññā atthi kusalesu dhammesu, tassa yā ratti vā divaso vā āgacchati, vuddhiyeva pāṭikaṅkhā kusalesu dhammesu no parihāni. <br>
  an10.67:7.1 ‘Saddho purisapuggalo’ti, āvuso, aparihānametaṁ; <br>
  an10.67:7.2 ‘hirīmā purisapuggalo’ti, āvuso, aparihānametaṁ; <br>
  an10.67:7.3 ‘ottappī purisapuggalo’ti, āvuso, aparihānametaṁ; <br>
  an10.67:7.4 ‘āraddhavīriyo purisapuggalo’ti, āvuso, aparihānametaṁ; <br>
  an10.67:7.5 ‘paññavā purisapuggalo’ti, āvuso, aparihānametaṁ; <br>
  an10.67:7.6 ‘akkodhano purisapuggalo’ti, āvuso, aparihānametaṁ; <br>
  an10.67:7.7 ‘anupanāhī purisapuggalo’ti, āvuso, aparihānametaṁ; <br>
  an10.67:7.8 ‘appiccho purisapuggalo’ti, āvuso, aparihānametaṁ; <br>
  an10.67:7.9 ‘kalyāṇamitto purisapuggalo’ti, āvuso, aparihānametaṁ; <br>
  an10.67:7.10 ‘sammādiṭṭhiko purisapuggalo’ti, āvuso, aparihānametan”ti. <br>
  an10.67:8.1 Atha kho bhagavā paccuṭṭhāya āyasmantaṁ sāriputtaṁ āmantesi: <br>
  an10.67:8.2 “sādhu sādhu, sāriputta. <br>
  an10.67:8.3 Yassa kassaci, sāriputta, saddhā natthi kusalesu dhammesu, hirī natthi … <br>
  an10.67:8.4 ottappaṁ natthi … <br>
  an10.67:8.5 vīriyaṁ natthi … <br>
  an10.67:8.6 paññā natthi kusalesu dhammesu, tassa yā ratti vā divaso vā āgacchati, hāniyeva pāṭikaṅkhā kusalesu dhammesu no vuddhi. <br>
  an10.67:8.7 Seyyathāpi, sāriputta, kāḷapakkhe candassa yā ratti vā divaso vā āgacchati, hāyateva vaṇṇena hāyati maṇḍalena hāyati ābhāya hāyati ārohapariṇāhena; <br>
  an10.67:8.8 evamevaṁ kho, sāriputta, yassa kassaci saddhā natthi kusalesu dhammesu …pe… <br>
  an10.67:8.9 paññā natthi kusalesu dhammesu, tassa yā ratti vā divaso vā …pe… no vuddhi. <br>
  an10.67:9.1 ‘Assaddho purisapuggalo’ti, sāriputta, parihānametaṁ; <br>
  an10.67:9.2 ahiriko … <br>
  an10.67:9.3 anottappī … <br>
  an10.67:9.4 kusīto … <br>
  an10.67:9.5 duppañño … <br>
  an10.67:9.6 kodhano … <br>
  an10.67:9.7 upanāhī … <br>
  an10.67:9.8 pāpiccho … <br>
  an10.67:9.9 pāpamitto … <br>
  an10.67:9.10 ‘micchādiṭṭhiko purisapuggalo’ti, sāriputta, parihānametaṁ. <br>
  an10.67:10.1 Yassa kassaci, sāriputta, saddhā atthi kusalesu dhammesu, hirī atthi … <br>
  an10.67:10.2 ottappaṁ atthi … <br>
  an10.67:10.3 vīriyaṁ atthi … <br>
  an10.67:10.4 paññā atthi kusalesu dhammesu, tassa yā ratti vā divaso vā āgacchati, vuddhiyeva pāṭikaṅkhā kusalesu dhammesu no parihāni. <br>
  an10.67:10.5 Seyyathāpi, sāriputta, juṇhapakkhe candassa yā ratti vā divaso vā āgacchati, vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena; <br>
  an10.67:10.6 evamevaṁ kho, sāriputta, yassa kassaci saddhā atthi kusalesu dhammesu, hirī atthi … <br>
  an10.67:10.7 ottappaṁ atthi … <br>
  an10.67:10.8 vīriyaṁ atthi … <br>
  an10.67:10.9 paññā atthi kusalesu dhammesu, tassa yā ratti vā divaso vā āgacchati, vuddhiyeva pāṭikaṅkhā kusalesu dhammesu no parihāni. <br>
  an10.67:11.1 ‘Saddho purisapuggalo’ti, sāriputta, aparihānametaṁ; <br>
  an10.67:11.2 hirīmā … <br>
  an10.67:11.3 ottappī … <br>
  an10.67:11.4 āraddhavīriyo … <br>
  an10.67:11.5 paññavā … <br>
  an10.67:11.6 akkodhano … <br>
  an10.67:11.7 anupanāhī … <br>
  an10.67:11.8 appiccho … <br>
  an10.67:11.9 kalyāṇamitto … <br>
  an10.67:11.10 ‘sammādiṭṭhiko purisapuggalo’ti, sāriputta, aparihānametan”ti. <br>
  an10.67:11.11 Sattamaṁ. "<br>
  an10.68:0.1 Aṅguttara Nikāya 10.68 <br>
  an10.68:0.2 7. Yamakavagga <br>
  an10.68:0.3 Dutiyanaḷakapānasutta <br>
  an10.68:1.1 Ekaṁ samayaṁ bhagavā naḷakapāne viharati palāsavane. <br>
  an10.68:1.2 Tena kho pana samayena bhagavā tadahuposathe bhikkhusaṅghaparivuto nisinno hoti. <br>
  an10.68:1.3 Atha kho bhagavā bahudeva rattiṁ bhikkhūnaṁ dhammiyā kathāya sandassetvā samādapetvā samuttejetvā sampahaṁsetvā tuṇhībhūtaṁ tuṇhībhūtaṁ bhikkhusaṅghaṁ anuviloketvā āyasmantaṁ sāriputtaṁ āmantesi: <br>
  an10.68:2.1 “Vigatathinamiddho kho, sāriputta, bhikkhusaṅgho. <br>
  an10.68:2.2 Paṭibhātu taṁ, sāriputta, bhikkhūnaṁ dhammī kathā. <br>
  an10.68:2.3 Piṭṭhi me āgilāyati; <br>
  an10.68:2.4 tamahaṁ āyamissāmī”ti. <br>
  an10.68:2.5 “Evaṁ, bhante”ti kho āyasmā sāriputto bhagavato paccassosi. <br>
  an10.68:3.1 Atha kho bhagavā catugguṇaṁ saṅghāṭiṁ paññāpetvā dakkhiṇena passena sīhaseyyaṁ kappesi pāde pādaṁ accādhāya sato sampajāno uṭṭhānasaññaṁ manasi karitvā. <br>
  an10.68:3.2 Tatra kho āyasmā sāriputto bhikkhū āmantesi: <br>
  an10.68:3.3 “āvuso bhikkhave”ti. <br>
  an10.68:3.4 “Āvuso”ti kho te bhikkhū āyasmato sāriputtassa paccassosuṁ. <br>
  an10.68:3.5 Āyasmā sāriputto etadavoca: <br>
  an10.68:4.1 “Yassa kassaci, āvuso, saddhā natthi kusalesu dhammesu, hirī natthi … <br>
  an10.68:4.2 ottappaṁ natthi … <br>
  an10.68:4.3 vīriyaṁ natthi … <br>
  an10.68:4.4 paññā natthi … <br>
  an10.68:4.5 sotāvadhānaṁ natthi … <br>
  an10.68:4.6 dhammadhāraṇā natthi … <br>
  an10.68:4.7 atthūpaparikkhā natthi … <br>
  an10.68:4.8 dhammānudhammappaṭipatti natthi … <br>
  an10.68:4.9 appamādo natthi kusalesu dhammesu, tassa yā ratti vā divaso vā āgacchati, hāniyeva pāṭikaṅkhā kusalesu dhammesu no vuddhi. <br>
  an10.68:4.10 Seyyathāpi, āvuso, kāḷapakkhe candassa yā ratti vā divaso vā āgacchati, hāyateva vaṇṇena hāyati maṇḍalena hāyati ābhāya hāyati ārohapariṇāhena; <br>
  an10.68:4.11 evamevaṁ kho, āvuso, yassa kassaci saddhā natthi kusalesu dhammesu, hirī natthi … <br>
  an10.68:4.12 ottappaṁ natthi … <br>
  an10.68:4.13 vīriyaṁ natthi … <br>
  an10.68:4.14 paññā natthi … <br>
  an10.68:4.15 sotāvadhānaṁ natthi … <br>
  an10.68:4.16 dhammadhāraṇā natthi … <br>
  an10.68:4.17 atthūpaparikkhā natthi … <br>
  an10.68:4.18 dhammānudhammappaṭipatti natthi … <br>
  an10.68:4.19 appamādo natthi kusalesu dhammesu, tassa yā ratti vā divaso vā āgacchati, hāniyeva pāṭikaṅkhā kusalesu dhammesu no vuddhi. <br>
  an10.68:5.1 Yassa kassaci, āvuso, saddhā atthi kusalesu dhammesu, hirī atthi … <br>
  an10.68:5.2 ottappaṁ atthi … <br>
  an10.68:5.3 vīriyaṁ atthi … <br>
  an10.68:5.4 paññā atthi … <br>
  an10.68:5.5 sotāvadhānaṁ atthi … <br>
  an10.68:5.6 dhammadhāraṇā atthi … <br>
  an10.68:5.7 atthūpaparikkhā atthi … <br>
  an10.68:5.8 dhammānudhammappaṭipatti atthi … <br>
  an10.68:5.9 appamādo atthi kusalesu dhammesu, tassa yā ratti vā divaso vā āgacchati, vuddhiyeva pāṭikaṅkhā kusalesu dhammesu no parihāni. <br>
  an10.68:5.10 Seyyathāpi, āvuso, juṇhapakkhe candassa yā ratti vā divaso vā āgacchati, vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena; <br>
  an10.68:5.11 evamevaṁ kho, āvuso, yassa kassaci saddhā atthi kusalesu dhammesu …pe… <br>
  an10.68:5.12 appamādo atthi kusalesu dhammesu, tassa yā ratti vā divaso vā āgacchati, vuddhiyeva pāṭikaṅkhā kusalesu dhammesu no parihānī”ti. <br>
  an10.68:6.1 Atha kho bhagavā paccuṭṭhāya āyasmantaṁ sāriputtaṁ āmantesi: <br>
  an10.68:6.2 “sādhu sādhu, sāriputta. <br>
  an10.68:6.3 Yassa kassaci, sāriputta, saddhā natthi kusalesu dhammesu hirī natthi … <br>
  an10.68:6.4 ottappaṁ natthi … <br>
  an10.68:6.5 paññā natthi … <br>
  an10.68:6.6 vīriyaṁ natthi … <br>
  an10.68:6.7 sotāvadhānaṁ natthi … <br>
  an10.68:6.8 dhammadhāraṇā natthi … <br>
  an10.68:6.9 atthūpaparikkhā natthi … <br>
  an10.68:6.10 dhammānudhammappaṭipatti natthi … <br>
  an10.68:6.11 appamādo natthi kusalesu dhammesu tassa yā ratti vā divaso vā āgacchati, hāniyeva pāṭikaṅkhā kusalesu dhammesu no vuddhi. <br>
  an10.68:6.12 Seyyathāpi, sāriputta, kāḷapakkhe candassa yā ratti vā divaso vā āgacchati, hāyateva vaṇṇena hāyati maṇḍalena hāyati ābhāya hāyati ārohapariṇāhena; <br>
  an10.68:6.13 evamevaṁ kho, sāriputta, yassa kassaci saddhā natthi kusalesu dhammesu …pe… <br>
  an10.68:6.14 appamādo natthi kusalesu dhammesu, tassa yā ratti vā divaso vā āgacchati, hāniyeva pāṭikaṅkhā kusalesu dhammesu no vuddhi. <br>
  an10.68:7.1 Yassa kassaci, sāriputta, saddhā atthi kusalesu dhammesu hirī atthi … <br>
  an10.68:7.2 ottappaṁ atthi … <br>
  an10.68:7.3 vīriyaṁ atthi … <br>
  an10.68:7.4 paññā atthi … <br>
  an10.68:7.5 sotāvadhānaṁ atthi … <br>
  an10.68:7.6 dhammadhāraṇā atthi … <br>
  an10.68:7.7 atthūpaparikkhā atthi … <br>
  an10.68:7.8 dhammānudhammappaṭipatti atthi … <br>
  an10.68:7.9 appamādo atthi kusalesu dhammesu, tassa yā ratti vā divaso vā āgacchati, vuddhiyeva pāṭikaṅkhā kusalesu dhammesu no parihāni. <br>
  an10.68:7.10 Seyyathāpi, sāriputta, juṇhapakkhe candassa yā ratti vā divaso vā āgacchati, vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena; <br>
  an10.68:7.11 evamevaṁ kho, sāriputta, yassa kassaci saddhā atthi kusalesu dhammesu …pe… <br>
  an10.68:7.12 appamādo atthi kusalesu dhammesu, tassa yā ratti vā divaso vā āgacchati, vuddhiyeva pāṭikaṅkhā kusalesu dhammesu no parihānī”ti. <br>
  an10.68:7.13 Aṭṭhamaṁ. "<br>
  an10.69:0.1 Aṅguttara Nikāya 10.69 <br>
  an10.69:0.2 7. Yamakavagga <br>
  an10.69:0.3 Paṭhamakathāvatthusutta <br>
  an10.69:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.69:1.2 Tena kho pana samayena sambahulā bhikkhū pacchābhattaṁ piṇḍapātapaṭikkantā upaṭṭhānasālāyaṁ sannisinnā sannipatitā anekavihitaṁ tiracchānakathaṁ anuyuttā viharanti, seyyathidaṁ—<br>
  an10.69:1.3 rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ iti vāti. <br>
  an10.69:2.1 Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami; upasaṅkamitvā paññatte āsane nisīdi. <br>
  an10.69:2.2 Nisajja kho bhagavā bhikkhū āmantesi: <br>
  an10.69:2.3 “kāya nuttha, bhikkhave, etarahi kathāya sannisinnā sannipatitā, kā ca pana vo antarākathā vippakatā”ti? <br>
  an10.69:3.1 “Idha mayaṁ, bhante, pacchābhattaṁ piṇḍapātapaṭikkantā upaṭṭhānasālāyaṁ sannisinnā sannipatitā anekavihitaṁ tiracchānakathaṁ anuyuttā viharāma, seyyathidaṁ—<br>
  an10.69:3.2 rājakathaṁ corakathaṁ …pe… itibhavābhavakathaṁ iti vā”ti. <br>
  an10.69:3.3 “Na kho panetaṁ, bhikkhave, tumhākaṁ patirūpaṁ kulaputtānaṁ saddhāya agārasmā anagāriyaṁ pabbajitānaṁ, yaṁ tumhe anekavihitaṁ tiracchānakathaṁ anuyuttā vihareyyātha, seyyathidaṁ—<br>
  an10.69:3.4 rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ iti vāti. <br>
  an10.69:4.1 Dasayimāni, bhikkhave, kathāvatthūni. <br>
  an10.69:4.2 Katamāni dasa? <br>
  an10.69:4.3 Appicchakathā, santuṭṭhikathā, pavivekakathā, asaṁsaggakathā, vīriyārambhakathā, sīlakathā, samādhikathā, paññākathā, vimuttikathā, vimuttiñāṇadassanakathāti—<br>
  an10.69:4.4 imāni kho, bhikkhave, dasa kathāvatthūni. <br>
  an10.69:5.1 Imesañce tumhe, bhikkhave, dasannaṁ kathāvatthūnaṁ upādāyupādāya kathaṁ katheyyātha, imesampi candimasūriyānaṁ evaṁmahiddhikānaṁ evaṁmahānubhāvānaṁ tejasā tejaṁ pariyādiyeyyātha, ko pana vādo aññatitthiyānaṁ paribbājakānan”ti. <br>
  an10.69:5.2 Navamaṁ. "<br>
  an10.70:0.1 Aṅguttara Nikāya 10.70 <br>
  an10.70:0.2 7. Yamakavagga <br>
  an10.70:0.3 Dutiyakathāvatthusutta <br>
  an10.70:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.70:1.2 Tena kho pana samayena sambahulā bhikkhū pacchābhattaṁ piṇḍapātapaṭikkantā upaṭṭhānasālāyaṁ sannisinnā sannipatitā anekavihitaṁ tiracchānakathaṁ anuyuttā viharanti, seyyathidaṁ—<br>
  an10.70:1.3 rājakathaṁ corakathaṁ mahāmattakathaṁ …pe… itibhavābhavakathaṁ iti vāti. <br>
  an10.70:2.1 “Dasayimāni, bhikkhave, pāsaṁsāni ṭhānāni. <br>
  an10.70:2.2 Katamāni dasa? <br>
  an10.70:2.3 Idha, bhikkhave, bhikkhu attanā ca appiccho hoti, appicchakathañca bhikkhūnaṁ kattā hoti. <br>
  an10.70:2.4 ‘Appiccho bhikkhu appicchakathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:3.1 Attanā ca santuṭṭho hoti, santuṭṭhikathañca bhikkhūnaṁ kattā hoti. <br>
  an10.70:3.2 ‘Santuṭṭho bhikkhu santuṭṭhikathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:4.1 Attanā ca pavivitto hoti, pavivekakathañca bhikkhūnaṁ kattā hoti. <br>
  an10.70:4.2 ‘Pavivitto bhikkhu pavivekakathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:5.1 Attanā ca asaṁsaṭṭho hoti, asaṁsaṭṭhakathañca bhikkhūnaṁ kattā hoti. <br>
  an10.70:5.2 ‘Asaṁsaṭṭho bhikkhu asaṁsaṭṭhakathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:6.1 Attanā ca āraddhavīriyo hoti, vīriyārambhakathañca bhikkhūnaṁ kattā hoti. <br>
  an10.70:6.2 ‘Āraddhavīriyo bhikkhu vīriyārambhakathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:7.1 Attanā ca sīlasampanno hoti, sīlasampadākathañca bhikkhūnaṁ kattā hoti. <br>
  an10.70:7.2 ‘Sīlasampanno bhikkhu sīlasampadākathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:8.1 Attanā ca samādhisampanno hoti, samādhisampadākathañca bhikkhūnaṁ kattā hoti. <br>
  an10.70:8.2 ‘Samādhisampanno bhikkhu samādhisampadākathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:9.1 Attanā ca paññāsampanno hoti, paññāsampadākathañca bhikkhūnaṁ kattā hoti. <br>
  an10.70:9.2 ‘Paññāsampanno bhikkhu paññāsampadākathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:10.1 Attanā ca vimuttisampanno hoti, vimuttisampadākathañca bhikkhūnaṁ kattā hoti. <br>
  an10.70:10.2 ‘Vimuttisampanno bhikkhu vimuttisampadākathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:11.1 Attanā ca vimuttiñāṇadassanasampanno hoti, vimuttiñāṇadassanasampadākathañca bhikkhūnaṁ kattā hoti. <br>
  an10.70:11.2 ‘Vimuttiñāṇadassanasampanno bhikkhu vimuttiñāṇadassanasampadākathañca bhikkhūnaṁ kattā’ti pāsaṁsametaṁ ṭhānaṁ. <br>
  an10.70:12.1 Imāni kho, bhikkhave, dasa pāsaṁsāni ṭhānānī”ti. <br>
  an10.70:12.2 Dasamaṁ. <br>
  an10.70:12.3 Yamakavaggo dutiyo. <br>
  an10.70:13.0 Tassuddānaṁ <br>
  an10.70:13.1 Avijjā taṇhā niṭṭhā ca, <br>
  an10.70:13.2 avecca dve sukhāni ca; <br>
  an10.70:13.3 Naḷakapāne dve vuttā, <br>
  an10.70:13.4 kathāvatthūpare duveti. "<br>
  an10.71:0.1 Aṅguttara Nikāya 10.71 <br>
  an10.71:0.2 8. Ākaṅkhavagga <br>
  an10.71:0.3 Ākaṅkhasutta <br>
  an10.71:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.71:1.2 Tatra kho bhagavā bhikkhū āmantesi: <br>
  an10.71:1.3 “bhikkhavo”ti. <br>
  an10.71:1.4 “Bhadante”ti te bhikkhū bhagavato paccassosuṁ. <br>
  an10.71:1.5 Bhagavā etadavoca: <br>
  an10.71:2.1 “Sampannasīlā, bhikkhave, viharatha sampannapātimokkhā, pātimokkhasaṁvarasaṁvutā viharatha ācāragocarasampannā aṇumattesu vajjesu bhayadassāvino, samādāya sikkhatha sikkhāpadesu. <br>
  an10.71:3.1 Ākaṅkheyya ce, bhikkhave, bhikkhu ‘sabrahmacārīnaṁ piyo cassaṁ manāpo ca garu ca bhāvanīyo cā’ti, sīlesvevassa paripūrakārī ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ. <br>
  an10.71:4.1 Ākaṅkheyya ce, bhikkhave, bhikkhu ‘lābhī assaṁ cīvarapiṇḍapātasenāsanagilānapaccayabhesajjaparikkhārānan’ti, sīlesvevassa paripūrakārī ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ. <br>
  an10.71:5.1 Ākaṅkheyya ce, bhikkhave, bhikkhu ‘yesāhaṁ paribhuñjāmi cīvarapiṇḍapātasenāsanagilānapaccayabhesajjaparikkhārānaṁ tesaṁ te kārā mahapphalā assu mahānisaṁsā’ti, sīlesvevassa …pe… brūhetā suññāgārānaṁ. <br>
  an10.71:6.1 Ākaṅkheyya ce, bhikkhave, bhikkhu ‘ye me petā ñātī sālohitā kālaṅkatā pasannacittā anussaranti tesaṁ taṁ mahapphalaṁ assa mahānisaṁsan’ti, sīlesvevassa …pe… brūhetā suññāgārānaṁ. <br>
  an10.71:7.1 Ākaṅkheyya ce, bhikkhave, bhikkhu ‘santuṭṭho assaṁ itarītaracīvarapiṇḍapātasenāsanagilānapaccayabhesajjaparikkhārenā’ti, sīlesvevassa …pe… brūhetā suññāgārānaṁ. <br>
  an10.71:8.1 Ākaṅkheyya ce, bhikkhave, bhikkhu ‘khamo assaṁ sītassa uṇhassa jighacchāya pipāsāya ḍaṁsamakasavātātapasarīsapasamphassānaṁ, duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko assan’ti, sīlesvevassa …pe… brūhetā suññāgārānaṁ. <br>
  an10.71:9.1 Ākaṅkheyya ce, bhikkhave, bhikkhu ‘aratiratisaho assaṁ, na ca maṁ aratirati saheyya, uppannaṁ aratiratiṁ abhibhuyya abhibhuyya vihareyyan’ti, sīlesvevassa …pe… brūhetā suññāgārānaṁ. <br>
  an10.71:10.1 Ākaṅkheyya ce, bhikkhave, bhikkhu ‘bhayabheravasaho assaṁ, na ca maṁ bhayabheravo saheyya, uppannaṁ bhayabheravaṁ abhibhuyya abhibhuyya vihareyyan’ti, sīlesvevassa …pe… brūhetā suññāgārānaṁ. <br>
  an10.71:11.1 Ākaṅkheyya ce, bhikkhave, bhikkhu ‘catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī assaṁ akicchalābhī akasiralābhī’ti, sīlesvevassa …pe… brūhetā suññāgārānaṁ. <br>
  an10.71:12.1 Ākaṅkheyya ce, bhikkhave, bhikkhu ‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti, sīlesvevassa paripūrakārī ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ. <br>
  an10.71:13.1 ‘Sampannasīlā, bhikkhave, viharatha sampannapātimokkhā, pātimokkhasaṁvarasaṁvutā viharatha ācāragocarasampannā aṇumattesu vajjesu bhayadassāvino, samādāya sikkhatha sikkhāpadesū’ti, <br>
  an10.71:13.2 iti yaṁ taṁ vuttaṁ, idametaṁ paṭicca vuttan”ti. <br>
  an10.71:13.3 Paṭhamaṁ. "<br>
  an10.72:0.1 Aṅguttara Nikāya 10.72 <br>
  an10.72:0.2 8. Ākaṅkhavagga <br>
  an10.72:0.3 Kaṇṭakasutta <br>
  an10.72:1.1 Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ sambahulehi abhiññātehi abhiññātehi therehi sāvakehi saddhiṁ—<br>
  an10.72:1.2 āyasmatā ca cālena, āyasmatā ca upacālena, āyasmatā ca kukkuṭena, āyasmatā ca kaḷimbhena, āyasmatā ca nikaṭena, āyasmatā ca kaṭissahena; <br>
  an10.72:1.3 aññehi ca abhiññātehi abhiññātehi therehi sāvakehi saddhiṁ. <br>
  an10.72:2.1 Tena kho pana samayena sambahulā abhiññātā abhiññātā licchavī bhadrehi bhadrehi yānehi parapurāya uccāsaddā mahāsaddā mahāvanaṁ ajjhogāhanti bhagavantaṁ dassanāya. <br>
  an10.72:2.2 Atha kho tesaṁ āyasmantānaṁ etadahosi: <br>
  an10.72:2.3 “ime kho sambahulā abhiññātā abhiññātā licchavī bhadrehi bhadrehi yānehi parapurāya uccāsaddā mahāsaddā mahāvanaṁ ajjhogāhanti bhagavantaṁ dassanāya. <br>
  an10.72:2.4 Saddakaṇṭakā kho pana jhānā vuttā bhagavatā. <br>
  an10.72:2.5 Yannūna mayaṁ yena gosiṅgasālavanadāyo tenupasaṅkameyyāma. <br>
  an10.72:2.6 Tattha mayaṁ appasaddā appākiṇṇā phāsuṁ vihareyyāmā”ti. <br>
  an10.72:2.7 Atha kho te āyasmanto yena gosiṅgasālavanadāyo tenupasaṅkamiṁsu; <br>
  an10.72:2.8 tattha te āyasmanto appasaddā appākiṇṇā phāsuṁ viharanti. <br>
  an10.72:3.1 Atha kho bhagavā bhikkhū āmantesi: <br>
  an10.72:3.2 “kahaṁ nu kho, bhikkhave, cālo, kahaṁ upacālo, kahaṁ kukkuṭo, kahaṁ kaḷimbho, kahaṁ nikaṭo, kahaṁ kaṭissaho; <br>
  an10.72:3.3 kahaṁ nu kho te, bhikkhave, therā sāvakā gatā”ti? <br>
  an10.72:4.1 “Idha, bhante, tesaṁ āyasmantānaṁ etadahosi: <br>
  an10.72:4.2 ‘ime kho sambahulā abhiññātā abhiññātā licchavī bhadrehi bhadrehi yānehi parapurāya uccāsaddā mahāsaddā mahāvanaṁ ajjhogāhanti bhagavantaṁ dassanāya saddakaṇṭakā kho pana jhānā vuttā bhagavatā yannūna mayaṁ yena gosiṅgasālavanadāyo tenupasaṅkameyyāma tattha mayaṁ appasaddā appākiṇṇā phāsuṁ vihareyyāmā’ti. <br>
  an10.72:4.3 Atha kho te, bhante, āyasmanto yena gosiṅgasālavanadāyo tenupasaṅkamiṁsu. <br>
  an10.72:4.4 Tattha te āyasmanto appasaddā appākiṇṇā phāsuṁ viharantī”ti. <br>
  an10.72:5.1 “Sādhu sādhu, bhikkhave, yathā te mahāsāvakā sammā byākaramānā byākareyyuṁ, saddakaṇṭakā hi, bhikkhave, jhānā vuttā mayā. <br>
  an10.72:6.1 Dasayime, bhikkhave, kaṇṭakā. <br>
  an10.72:6.2 Katame dasa? <br>
  an10.72:6.3 Pavivekārāmassa saṅgaṇikārāmatā kaṇṭako, asubhanimittānuyogaṁ anuyuttassa subhanimittānuyogo kaṇṭako, indriyesu guttadvārassa visūkadassanaṁ kaṇṭako, brahmacariyassa mātugāmūpacāro kaṇṭako, paṭhamassa jhānassa saddo kaṇṭako, dutiyassa jhānassa vitakkavicārā kaṇṭakā, tatiyassa jhānassa pīti kaṇṭako, catutthassa jhānassa assāsapassāso kaṇṭako, saññāvedayitanirodhasamāpattiyā saññā ca vedanā ca kaṇṭako rāgo kaṇṭako doso kaṇṭako moho kaṇṭako. <br>
  an10.72:7.1 Akaṇṭakā, bhikkhave, viharatha. <br>
  an10.72:7.2 Nikkaṇṭakā, bhikkhave, viharatha. <br>
  an10.72:7.3 Akaṇṭakanikkaṇṭakā, bhikkhave, viharatha. <br>
  an10.72:7.4 Akaṇṭakā, bhikkhave, arahanto; <br>
  an10.72:7.5 nikkaṇṭakā, bhikkhave, arahanto; <br>
  an10.72:7.6 akaṇṭakanikkaṇṭakā, bhikkhave, arahanto”ti. <br>
  an10.72:7.7 Dutiyaṁ. "<br>
  an10.73:0.1 Aṅguttara Nikāya 10.73 <br>
  an10.73:0.2 8. Ākaṅkhavagga <br>
  an10.73:0.3 Iṭṭhadhammasutta <br>
  an10.73:1.1 “Dasayime, bhikkhave, dhammā iṭṭhā kantā manāpā dullabhā lokasmiṁ. <br>
  an10.73:1.2 Katame dasa? <br>
  an10.73:1.3 Bhogā iṭṭhā kantā manāpā dullabhā lokasmiṁ; <br>
  an10.73:1.4 vaṇṇo iṭṭho kanto manāpo dullabho lokasmiṁ; <br>
  an10.73:1.5 ārogyaṁ iṭṭhaṁ kantaṁ manāpaṁ dullabhaṁ lokasmiṁ; <br>
  an10.73:1.6 sīlaṁ iṭṭhaṁ kantaṁ manāpaṁ dullabhaṁ lokasmiṁ; <br>
  an10.73:1.7 brahmacariyaṁ iṭṭhaṁ kantaṁ manāpaṁ dullabhaṁ lokasmiṁ; <br>
  an10.73:1.8 mittā iṭṭhā kantā manāpā dullabhā lokasmiṁ; <br>
  an10.73:1.9 bāhusaccaṁ iṭṭhaṁ kantaṁ manāpaṁ dullabhaṁ lokasmiṁ; <br>
  an10.73:1.10 paññā iṭṭhā kantā manāpā dullabhā lokasmiṁ; <br>
  an10.73:1.11 dhammā iṭṭhā kantā manāpā dullabhā lokasmiṁ; <br>
  an10.73:1.12 saggā iṭṭhā kantā manāpā dullabhā lokasmiṁ. <br>
  an10.73:2.1 Imesaṁ kho, bhikkhave, dasannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ dasa dhammā paripanthā—<br>
  an10.73:2.2 ālasyaṁ anuṭṭhānaṁ bhogānaṁ paripantho, amaṇḍanā avibhūsanā vaṇṇassa paripantho, asappāyakiriyā ārogyassa paripantho, pāpamittatā sīlānaṁ paripantho, indriyaasaṁvaro brahmacariyassa paripantho, visaṁvādanā mittānaṁ paripantho, asajjhāyakiriyā bāhusaccassa paripantho, asussūsā aparipucchā paññāya paripantho, ananuyogo apaccavekkhaṇā dhammānaṁ paripantho, micchāpaṭipatti saggānaṁ paripantho. <br>
  an10.73:2.3 Imesaṁ kho, bhikkhave, dasannaṁ iṭṭhānaṁ kantānaṁ manāpānaṁ dullabhānaṁ lokasmiṁ ime dasa dhammā paripanthā. <br>
  an10.73:3.1 Imesaṁ kho, bhikkhave, dasannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ dasa dhammā āhārā—<br>
  an10.73:3.2 uṭṭhānaṁ anālasyaṁ bhogānaṁ āhāro, maṇḍanā vibhūsanā vaṇṇassa āhāro, sappāyakiriyā ārogyassa āhāro, kalyāṇamittatā sīlānaṁ āhāro, indriyasaṁvaro brahmacariyassa āhāro, avisaṁvādanā mittānaṁ āhāro, sajjhāyakiriyā bāhusaccassa āhāro, sussūsā paripucchā paññāya āhāro, anuyogo paccavekkhaṇā dhammānaṁ āhāro, sammāpaṭipatti saggānaṁ āhāro. <br>
  an10.73:3.3 Imesaṁ kho, bhikkhave, dasannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ ime dasa dhammā āhārā”ti. <br>
  an10.73:3.4 Tatiyaṁ. "<br>
  an10.74:0.1 Aṅguttara Nikāya 10.74 <br>
  an10.74:0.2 8. Ākaṅkhavagga <br>
  an10.74:0.3 Vaḍḍhisutta <br>
  an10.74:1.1 “Dasahi, bhikkhave, vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati, sārādāyī ca hoti varādāyī kāyassa. <br>
  an10.74:1.2 Katamehi dasahi? <br>
  an10.74:1.3 Khettavatthūhi vaḍḍhati, dhanadhaññena vaḍḍhati, puttadārehi vaḍḍhati, dāsakammakaraporisehi vaḍḍhati, catuppadehi vaḍḍhati, saddhāya vaḍḍhati, sīlena vaḍḍhati, sutena vaḍḍhati, cāgena vaḍḍhati, paññāya vaḍḍhati—<br>
  an10.74:1.4 imehi kho, bhikkhave, dasahi vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati, sārādāyī ca hoti varādāyī kāyassāti. <br>
  an10.74:2.1 Dhanena dhaññena ca yodha vaḍḍhati, <br>
  an10.74:2.2 Puttehi dārehi catuppadehi ca; <br>
  an10.74:2.3 Sa bhogavā hoti yasassi pūjito, <br>
  an10.74:2.4 Ñātīhi mittehi athopi rājubhi. <br>
  an10.74:3.1 Saddhāya sīlena ca yodha vaḍḍhati, <br>
  an10.74:3.2 Paññāya cāgena sutena cūbhayaṁ; <br>
  an10.74:3.3 So tādiso sappuriso vicakkhaṇo, <br>
  an10.74:3.4 Diṭṭheva dhamme ubhayena vaḍḍhatī”ti. <br>
  an10.74:3.5 Catutthaṁ. "<br>
  an10.75:0.1 Aṅguttara Nikāya 10.75 <br>
  an10.75:0.2 8. Ākaṅkhavagga <br>
  an10.75:0.3 Migasālāsutta <br>
  an10.75:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.75:1.2 Atha kho āyasmā ānando pubbaṇhasamayaṁ nivāsetvā pattacīvaramādāya yena migasālāya upāsikāya nivesanaṁ tenupasaṅkami; upasaṅkamitvā paññatte āsane nisīdi. <br>
  an10.75:1.3 Atha kho migasālā upāsikā yenāyasmā ānando tenupasaṅkami; upasaṅkamitvā āyasmantaṁ ānandaṁ abhivādetvā ekamantaṁ nisīdi. Ekamantaṁ nisinnā kho migasālā upāsikā āyasmantaṁ ānandaṁ etadavoca: <br>
  an10.75:2.1 “Kathaṁ kathaṁ nāmāyaṁ, bhante ānanda, bhagavatā dhammo desito aññeyyo, yatra hi nāma brahmacārī ca abrahmacārī ca ubho samasamagatikā bhavissanti abhisamparāyaṁ. <br>
  an10.75:2.2 Pitā me, bhante, purāṇo brahmacārī hoti ārācārī virato methunā gāmadhammā. <br>
  an10.75:2.3 So kālaṅkato bhagavatā byākato: ‘sakadāgāmī satto tusitaṁ kāyaṁ upapanno’ti. <br>
  an10.75:2.4 Pitāmaho me, bhante, isidatto abrahmacārī ahosi sadārasantuṭṭho. <br>
  an10.75:2.5 Sopi kālaṅkato bhagavatā byākato: ‘sakadāgāmī satto tusitaṁ kāyaṁ upapanno’ti. <br>
  an10.75:3.1 Kathaṁ kathaṁ nāmāyaṁ, bhante ānanda, bhagavatā dhammo desito aññeyyo, yatra hi nāma brahmacārī ca abrahmacārī ca ubho samasamagatikā bhavissanti abhisamparāyan”ti? <br>
  an10.75:3.2 “Evaṁ kho panetaṁ, bhagini, bhagavatā byākatan”ti. <br>
  an10.75:4.1 Atha kho āyasmā ānando migasālāya upāsikāya nivesane piṇḍapātaṁ gahetvā uṭṭhāyāsanā pakkāmi. <br>
  an10.75:4.2 Atha kho āyasmā ānando pacchābhattaṁ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  an10.75:5.1 “Idhāhaṁ, bhante, pubbaṇhasamayaṁ nivāsetvā pattacīvaramādāya yena migasālāya upāsikāya nivesanaṁ tenupasaṅkami; upasaṅkamitvā paññatte āsane nisīdiṁ. <br>
  an10.75:5.2 Atha kho, bhante, migasālā upāsikā yenāhaṁ tenupasaṅkami; upasaṅkamitvā maṁ abhivādetvā ekamantaṁ nisīdi. Ekamantaṁ nisinnā kho, bhante, migasālā upāsikā maṁ etadavoca: <br>
  an10.75:6.1 ‘Kathaṁ kathaṁ nāmāyaṁ, bhante ānanda, bhagavatā dhammo desito aññeyyo, yatra hi nāma brahmacārī ca abrahmacārī ca ubho samasamagatikā bhavissanti abhisamparāyaṁ. <br>
  an10.75:6.2 Pitā me, bhante, purāṇo brahmacārī ahosi ārācārī virato methunā gāmadhammā. <br>
  an10.75:6.3 So kālaṅkato bhagavatā byākato sakadāgāmī satto tusitaṁ kāyaṁ upapannoti. <br>
  an10.75:6.4 Pitāmaho me, bhante, isidatto abrahmacārī ahosi sadārasantuṭṭho. <br>
  an10.75:6.5 Sopi kālaṅkato bhagavatā byākato—sakadāgāmī satto tusitaṁ kāyaṁ upapannoti. <br>
  an10.75:7.1 Kathaṁ kathaṁ nāmāyaṁ, bhante ānanda, bhagavatā dhammo desito aññeyyo, yatra hi nāma brahmacārī ca abrahmacārī ca ubho samasamagatikā bhavissanti abhisamparāyan’ti? <br>
  an10.75:7.2 Evaṁ vutte, ahaṁ, bhante, migasālaṁ upāsikaṁ etadavocaṁ: <br>
  an10.75:7.3 ‘evaṁ kho panetaṁ, bhagini, bhagavatā byākatan’”ti. <br>
  an10.75:8.1 “Kā cānanda, migasālā upāsikā bālā abyattā ammakā ammakapaññā, ke ca purisapuggalaparopariye ñāṇe? <br>
  an10.75:9.1 Dasayime, ānanda, puggalā santo saṁvijjamānā lokasmiṁ. <br>
  an10.75:9.2 Katame dasa? <br>
  an10.75:9.3 Idhānanda, ekacco puggalo dussīlo hoti. <br>
  an10.75:9.4 Tañca cetovimuttiṁ paññāvimuttiṁ yathābhūtaṁ nappajānāti, yatthassa taṁ dussilyaṁ aparisesaṁ nirujjhati. <br>
  an10.75:9.5 Tassa savanenapi akataṁ hoti, bāhusaccenapi akataṁ hoti, diṭṭhiyāpi appaṭividdhaṁ hoti, sāmāyikampi vimuttiṁ na labhati. <br>
  an10.75:9.6 So kāyassa bhedā paraṁ maraṇā hānāya pareti, no visesāya; <br>
  an10.75:9.7 hānagāmīyeva hoti, no visesagāmī. <br>
  an10.75:10.1 Idha panānanda, ekacco puggalo dussīlo hoti. <br>
  an10.75:10.2 Tañca cetovimuttiṁ paññāvimuttiṁ yathābhūtaṁ pajānāti yatthassa taṁ dussilyaṁ aparisesaṁ nirujjhati. <br>
  an10.75:10.3 Tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati. <br>
  an10.75:10.4 So kāyassa bhedā paraṁ maraṇā visesāya pareti, no hānāya; <br>
  an10.75:10.5 visesagāmīyeva hoti, no hānagāmī. <br>
  an10.75:11.1 Tatrānanda, pamāṇikā pamiṇanti: <br>
  an10.75:11.2 ‘imassapi teva dhammā, aparassapi teva dhammā. Kasmā nesaṁ eko hīno eko paṇīto’ti? <br>
  an10.75:11.3 Tañhi tesaṁ, ānanda, hoti dīgharattaṁ ahitāya dukkhāya. <br>
  an10.75:12.1 Tatrānanda, yvāyaṁ puggalo dussīlo hoti. <br>
  an10.75:12.2 Tañca cetovimuttiṁ paññāvimuttiṁ yathābhūtaṁ pajānāti yatthassa taṁ dussilyaṁ aparisesaṁ nirujjhati. <br>
  an10.75:12.3 Tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati. <br>
  an10.75:12.4 Ayaṁ, ānanda, puggalo amunā purimena puggalena abhikkantataro ca paṇītataro ca. <br>
  an10.75:12.5 Taṁ kissa hetu? <br>
  an10.75:12.6 Imaṁ hānanda, puggalaṁ dhammasoto nibbahati. <br>
  an10.75:12.7 Tadantaraṁ ko jāneyya, aññatra tathāgatena. <br>
  an10.75:12.8 Tasmātihānanda, mā puggalesu pamāṇikā ahuvattha, <br>
  an10.75:12.9 mā puggalesu pamāṇaṁ gaṇhittha. <br>
  an10.75:12.10 Khaññati hānanda, puggalesu pamāṇaṁ gaṇhanto. <br>
  an10.75:12.11 Ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. <br>
  an10.75:13.1 Idha panānanda, ekacco puggalo sīlavā hoti. <br>
  an10.75:13.2 Tañca cetovimuttiṁ paññāvimuttiṁ yathābhūtaṁ nappajānāti yatthassa taṁ sīlaṁ aparisesaṁ nirujjhati. <br>
  an10.75:13.3 Tassa savanenapi akataṁ hoti, bāhusaccenapi akataṁ hoti, diṭṭhiyāpi appaṭividdhaṁ hoti, sāmāyikampi vimuttiṁ na labhati. <br>
  an10.75:13.4 So kāyassa bhedā paraṁ maraṇā hānāya pareti, no visesāya; <br>
  an10.75:13.5 hānagāmīyeva hoti, no visesagāmī. <br>
  an10.75:14.1 Idha panānanda, ekacco puggalo sīlavā hoti. <br>
  an10.75:14.2 Tañca cetovimuttiṁ paññāvimuttiṁ yathābhūtaṁ pajānāti yatthassa taṁ sīlaṁ aparisesaṁ nirujjhati. <br>
  an10.75:14.3 Tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati. <br>
  an10.75:14.4 So kāyassa bhedā paraṁ maraṇā visesāya pareti, no hānāya; <br>
  an10.75:14.5 visesagāmīyeva hoti, no hānagāmī. <br>
  an10.75:15.1 Tatrānanda, pamāṇikā pamiṇanti …pe… <br>
  an10.75:15.2 ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. <br>
  an10.75:16.1 Idha panānanda, ekacco puggalo tibbarāgo hoti. <br>
  an10.75:16.2 Tañca cetovimuttiṁ paññāvimuttiṁ yathābhūtaṁ nappajānāti yatthassa so rāgo apariseso nirujjhati. <br>
  an10.75:16.3 Tassa savanenapi akataṁ hoti, bāhusaccenapi akataṁ hoti, diṭṭhiyāpi appaṭividdhaṁ hoti, sāmāyikampi vimuttiṁ na labhati. <br>
  an10.75:16.4 So kāyassa bhedā paraṁ maraṇā hānāya pareti, no visesāya; <br>
  an10.75:16.5 hānagāmīyeva hoti, no visesagāmī. <br>
  an10.75:17.1 Idha panānanda, ekacco puggalo tibbarāgo hoti. <br>
  an10.75:17.2 Tañca cetovimuttiṁ paññāvimuttiṁ yathābhūtaṁ pajānāti yatthassa so rāgo apariseso nirujjhati. <br>
  an10.75:17.3 Tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati. <br>
  an10.75:17.4 So kāyassa bhedā paraṁ maraṇā visesāya pareti, no hānāya; <br>
  an10.75:17.5 visesagāmīyeva hoti, no hānagāmī. <br>
  an10.75:18.1 Tatrānanda, pamāṇikā pamiṇanti …pe… <br>
  an10.75:18.2 ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. <br>
  an10.75:19.1 Idha panānanda, ekacco puggalo kodhano hoti. <br>
  an10.75:19.2 Tañca cetovimuttiṁ paññāvimuttiṁ yathābhūtaṁ nappajānāti yatthassa so kodho apariseso nirujjhati. <br>
  an10.75:19.3 Tassa savanenapi akataṁ hoti, bāhusaccenapi akataṁ hoti, diṭṭhiyāpi appaṭividdhaṁ hoti, sāmāyikampi vimuttiṁ na labhati. <br>
  an10.75:19.4 So kāyassa bhedā paraṁ maraṇā hānāya pareti, no visesāya; <br>
  an10.75:19.5 hānagāmīyeva hoti, no visesagāmī. <br>
  an10.75:20.1 Idha panānanda, ekacco puggalo kodhano hoti. <br>
  an10.75:20.2 Tañca cetovimuttiṁ paññāvimuttiṁ yathābhūtaṁ pajānāti yatthassa so kodho apariseso nirujjhati. <br>
  an10.75:20.3 Tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati. <br>
  an10.75:20.4 So kāyassa bhedā paraṁ maraṇā visesāya pareti, no hānāya; <br>
  an10.75:20.5 visesagāmīyeva hoti, no hānagāmī. <br>
  an10.75:21.1 Tatrānanda, pamāṇikā pamiṇanti …pe… <br>
  an10.75:21.2 ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. <br>
  an10.75:22.1 Idha panānanda, ekacco puggalo uddhato hoti. <br>
  an10.75:22.2 Tañca cetovimuttiṁ paññāvimuttiṁ yathābhūtaṁ nappajānāti yatthassa taṁ uddhaccaṁ aparisesaṁ nirujjhati. <br>
  an10.75:22.3 Tassa savanenapi akataṁ hoti, bāhusaccenapi akataṁ hoti, diṭṭhiyāpi appaṭividdhaṁ hoti, sāmāyikampi vimuttiṁ na labhati. <br>
  an10.75:22.4 So kāyassa bhedā paraṁ maraṇā hānāya pareti, no visesāya; <br>
  an10.75:22.5 hānagāmīyeva hoti, no visesagāmī. <br>
  an10.75:23.1 Idha panānanda, ekacco puggalo uddhato hoti. <br>
  an10.75:23.2 Tañca cetovimuttiṁ paññāvimuttiṁ yathābhūtaṁ pajānāti yatthassa taṁ uddhaccaṁ aparisesaṁ nirujjhati. <br>
  an10.75:23.3 Tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati. <br>
  an10.75:23.4 So kāyassa bhedā paraṁ maraṇā visesāya pareti, no hānāya; <br>
  an10.75:23.5 visesagāmīyeva hoti, no hānagāmī. <br>
  an10.75:24.1 Tatrānanda, pamāṇikā pamiṇanti: <br>
  an10.75:24.2 ‘imassapi teva dhammā, aparassapi teva dhammā. Kasmā nesaṁ eko hīno eko paṇīto’ti? <br>
  an10.75:24.3 Tañhi tesaṁ, ānanda, hoti dīgharattaṁ ahitāya dukkhāya. <br>
  an10.75:25.1 Tatrānanda, yvāyaṁ puggalo uddhato hoti tañca cetovimuttiṁ paññāvimuttiṁ yathābhūtaṁ pajānāti yatthassa taṁ uddhaccaṁ aparisesaṁ nirujjhati, <br>
  an10.75:25.2 tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati. <br>
  an10.75:25.3 Ayaṁ, ānanda, puggalo amunā purimena puggalena abhikkantataro ca paṇītataro ca. <br>
  an10.75:25.4 Taṁ kissa hetu? <br>
  an10.75:25.5 Imaṁ hānanda, puggalaṁ dhammasoto nibbahati. <br>
  an10.75:25.6 Tadantaraṁ ko jāneyya aññatra tathāgatena. <br>
  an10.75:25.7 Tasmātihānanda, mā puggalesu pamāṇikā ahuvattha; <br>
  an10.75:25.8 mā puggalesu pamāṇaṁ gaṇhittha. <br>
  an10.75:25.9 Khaññati hānanda, puggalesu pamāṇaṁ gaṇhanto. <br>
  an10.75:25.10 Ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. <br>
  an10.75:26.1 Kā cānanda, migasālā upāsikā bālā abyattā ammakā ammakapaññā, ke ca purisapuggalaparopariye ñāṇe. <br>
  an10.75:26.2 Ime kho, ānanda, dasa puggalā santo saṁvijjamānā lokasmiṁ. <br>
  an10.75:27.1 Yathārūpena, ānanda, sīlena purāṇo samannāgato ahosi tathārūpena sīlena isidatto samannāgato abhavissa, nayidha purāṇo isidattassa gatimpi aññassa. <br>
  an10.75:27.2 Yathārūpāya cānanda, paññāya isidatto samannāgato ahosi tathārūpāya paññāya purāṇo samannāgato abhavissa, nayidha isidatto purāṇassa gatimpi aññassa. <br>
  an10.75:27.3 Iti kho, ānanda, ime puggalā ubho ekaṅgahīnā”ti. <br>
  an10.75:27.4 Pañcamaṁ. "<br>
  an10.76:0.1 Aṅguttara Nikāya 10.76 <br>
  an10.76:0.2 8. Ākaṅkhavagga <br>
  an10.76:0.3 Tayodhammasutta <br>
  an10.76:1.1 “Tayome, bhikkhave, dhammā loke na saṁvijjeyyuṁ, na tathāgato loke uppajjeyya arahaṁ sammāsambuddho, na tathāgatappavedito dhammavinayo loke dibbeyya. <br>
  an10.76:1.2 Katame tayo? <br>
  an10.76:1.3 Jāti ca, jarā ca, maraṇañca—<br>
  an10.76:1.4 ime kho, bhikkhave, tayo dhammā loke na saṁvijjeyyuṁ, na tathāgato loke uppajjeyya arahaṁ sammāsambuddho, na tathāgatappavedito dhammavinayo loke dibbeyya. <br>
  an10.76:1.5 Yasmā ca kho, bhikkhave, ime tayo dhammā loke saṁvijjanti tasmā tathāgato loke uppajjati arahaṁ sammāsambuddho, tasmā tathāgatappavedito dhammavinayo loke dibbati. <br>
  an10.76:2.1 Tayome, bhikkhave, dhamme appahāya abhabbo jātiṁ pahātuṁ jaraṁ pahātuṁ maraṇaṁ pahātuṁ. <br>
  an10.76:2.2 Katame tayo? <br>
  an10.76:2.3 Rāgaṁ appahāya, dosaṁ appahāya, mohaṁ appahāya—<br>
  an10.76:2.4 ime kho, bhikkhave, tayo dhamme appahāya abhabbo jātiṁ pahātuṁ jaraṁ pahātuṁ maraṇaṁ pahātuṁ. <br>
  an10.76:3.1 Tayome, bhikkhave, dhamme appahāya abhabbo rāgaṁ pahātuṁ dosaṁ pahātuṁ mohaṁ pahātuṁ. <br>
  an10.76:3.2 Katame tayo? <br>
  an10.76:3.3 Sakkāyadiṭṭhiṁ appahāya, vicikicchaṁ appahāya, sīlabbataparāmāsaṁ appahāya—<br>
  an10.76:3.4 ime kho, bhikkhave, tayo dhamme appahāya abhabbo rāgaṁ pahātuṁ dosaṁ pahātuṁ mohaṁ pahātuṁ. <br>
  an10.76:4.1 Tayome, bhikkhave, dhamme appahāya abhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ. <br>
  an10.76:4.2 Katame tayo? <br>
  an10.76:4.3 Ayonisomanasikāraṁ appahāya, kummaggasevanaṁ appahāya, cetaso līnattaṁ appahāya—<br>
  an10.76:4.4 ime kho, bhikkhave, tayo dhamme appahāya abhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ. <br>
  an10.76:5.1 Tayome, bhikkhave, dhamme appahāya abhabbo ayoniso manasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ. <br>
  an10.76:5.2 Katame tayo? <br>
  an10.76:5.3 Muṭṭhassaccaṁ appahāya, asampajaññaṁ appahāya, cetaso vikkhepaṁ appahāya—<br>
  an10.76:5.4 ime kho, bhikkhave, tayo dhamme appahāya abhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ. <br>
  an10.76:6.1 Tayome, bhikkhave, dhamme appahāya abhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ. <br>
  an10.76:6.2 Katame tayo? <br>
  an10.76:6.3 Ariyānaṁ adassanakamyataṁ appahāya, ariyadhammassa asotukamyataṁ appahāya, upārambhacittataṁ appahāya—<br>
  an10.76:6.4 ime kho, bhikkhave, tayo dhamme appahāya abhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ. <br>
  an10.76:7.1 Tayome, bhikkhave, dhamme appahāya abhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ. <br>
  an10.76:7.2 Katame tayo? <br>
  an10.76:7.3 Uddhaccaṁ appahāya, asaṁvaraṁ appahāya, dussilyaṁ appahāya—<br>
  an10.76:7.4 ime kho, bhikkhave, tayo dhamme appahāya abhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ. <br>
  an10.76:8.1 Tayome, bhikkhave, dhamme appahāya abhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. <br>
  an10.76:8.2 Katame tayo? <br>
  an10.76:8.3 Assaddhiyaṁ appahāya, avadaññutaṁ appahāya, kosajjaṁ appahāya—<br>
  an10.76:8.4 ime kho, bhikkhave, tayo dhamme appahāya abhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. <br>
  an10.76:9.1 Tayome, bhikkhave, dhamme appahāya abhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. <br>
  an10.76:9.2 Katame tayo? <br>
  an10.76:9.3 Anādariyaṁ appahāya, dovacassataṁ appahāya, pāpamittataṁ appahāya—<br>
  an10.76:9.4 ime kho, bhikkhave, tayo dhamme appahāya abhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. <br>
  an10.76:10.1 Tayome, bhikkhave, dhamme appahāya abhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ. <br>
  an10.76:10.2 Katame tayo? <br>
  an10.76:10.3 Ahirikaṁ appahāya, anottappaṁ appahāya, pamādaṁ appahāya—<br>
  an10.76:10.4 ime kho, bhikkhave, tayo dhamme appahāya abhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ. <br>
  an10.76:11.1 Ahirikoyaṁ, bhikkhave, anottāpī pamatto hoti. <br>
  an10.76:11.2 So pamatto samāno abhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ. <br>
  an10.76:11.3 So pāpamitto samāno abhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. <br>
  an10.76:11.4 So kusīto samāno abhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. <br>
  an10.76:11.5 So dussīlo samāno abhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ. <br>
  an10.76:11.6 So upārambhacitto samāno abhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ. <br>
  an10.76:11.7 So vikkhittacitto samāno abhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ. <br>
  an10.76:11.8 So līnacitto samāno abhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ. <br>
  an10.76:11.9 So vicikiccho samāno abhabbo rāgaṁ pahātuṁ dosaṁ pahātuṁ mohaṁ pahātuṁ. <br>
  an10.76:11.10 So rāgaṁ appahāya dosaṁ appahāya mohaṁ appahāya abhabbo jātiṁ pahātuṁ jaraṁ pahātuṁ maraṇaṁ pahātuṁ. <br>
  an10.76:12.1 Tayome, bhikkhave, dhamme pahāya bhabbo jātiṁ pahātuṁ jaraṁ pahātuṁ maraṇaṁ pahātuṁ. <br>
  an10.76:12.2 Katame tayo? <br>
  an10.76:12.3 Rāgaṁ pahāya, dosaṁ pahāya, mohaṁ pahāya—<br>
  an10.76:12.4 ime kho, bhikkhave, tayo dhamme pahāya bhabbo jātiṁ pahātuṁ jaraṁ pahātuṁ maraṇaṁ pahātuṁ. <br>
  an10.76:13.1 Tayome, bhikkhave, dhamme pahāya bhabbo rāgaṁ pahātuṁ dosaṁ pahātuṁ mohaṁ pahātuṁ. <br>
  an10.76:13.2 Katame tayo? <br>
  an10.76:13.3 Sakkāyadiṭṭhiṁ pahāya, vicikicchaṁ pahāya, sīlabbataparāmāsaṁ pahāya—<br>
  an10.76:13.4 ime kho, bhikkhave, tayo dhamme pahāya bhabbo rāgaṁ pahātuṁ dosaṁ pahātuṁ mohaṁ pahātuṁ. <br>
  an10.76:14.1 Tayome, bhikkhave, dhamme pahāya bhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ. <br>
  an10.76:14.2 Katame tayo? <br>
  an10.76:14.3 Ayonisomanasikāraṁ pahāya, kummaggasevanaṁ pahāya, cetaso līnattaṁ pahāya—<br>
  an10.76:14.4 ime kho, bhikkhave, tayo dhamme pahāya bhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ. <br>
  an10.76:15.1 Tayome, bhikkhave, dhamme pahāya bhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ. <br>
  an10.76:15.2 Katame tayo? <br>
  an10.76:15.3 Muṭṭhassaccaṁ pahāya, asampajaññaṁ pahāya, cetaso vikkhepaṁ pahāya—<br>
  an10.76:15.4 ime kho, bhikkhave, tayo dhamme pahāya bhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ. <br>
  an10.76:16.1 Tayome, bhikkhave, dhamme pahāya bhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ. <br>
  an10.76:16.2 Katame tayo? <br>
  an10.76:16.3 Ariyānaṁ adassanakamyataṁ pahāya, ariyadhammassa asotukamyataṁ pahāya, upārambhacittataṁ pahāya—<br>
  an10.76:16.4 ime kho, bhikkhave, tayo dhamme pahāya bhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ. <br>
  an10.76:17.1 Tayome, bhikkhave, dhamme pahāya bhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ. <br>
  an10.76:17.2 Katame tayo? <br>
  an10.76:17.3 Uddhaccaṁ pahāya, asaṁvaraṁ pahāya, dussilyaṁ pahāya—<br>
  an10.76:17.4 ime kho, bhikkhave, tayo dhamme pahāya bhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ. <br>
  an10.76:18.1 Tayome, bhikkhave, dhamme pahāya bhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. <br>
  an10.76:18.2 Katame tayo? <br>
  an10.76:18.3 Assaddhiyaṁ pahāya, avadaññutaṁ pahāya, kosajjaṁ pahāya—<br>
  an10.76:18.4 ime kho, bhikkhave, tayo dhamme pahāya bhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. <br>
  an10.76:19.1 Tayome, bhikkhave, dhamme pahāya bhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. <br>
  an10.76:19.2 Katame tayo? <br>
  an10.76:19.3 Anādariyaṁ pahāya, dovacassataṁ pahāya, pāpamittataṁ pahāya—<br>
  an10.76:19.4 ime kho, bhikkhave, tayo dhamme pahāya bhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. <br>
  an10.76:20.1 Tayome, bhikkhave, dhamme pahāya bhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ. <br>
  an10.76:20.2 Katame tayo? <br>
  an10.76:20.3 Ahirikaṁ pahāya, anottappaṁ pahāya, pamādaṁ pahāya—<br>
  an10.76:20.4 ime kho, bhikkhave, tayo dhamme pahāya bhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ. <br>
  an10.76:21.1 Hirīmāyaṁ, bhikkhave, ottāpī appamatto hoti. <br>
  an10.76:21.2 So appamatto samāno bhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ. <br>
  an10.76:21.3 So kalyāṇamitto samāno bhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. <br>
  an10.76:21.4 So āraddhavīriyo samāno bhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. <br>
  an10.76:21.5 So sīlavā samāno bhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ. <br>
  an10.76:21.6 So anupārambhacitto samāno bhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ. <br>
  an10.76:21.7 So avikkhittacitto samāno bhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ. <br>
  an10.76:21.8 So alīnacitto samāno bhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ. <br>
  an10.76:21.9 So avicikiccho samāno bhabbo rāgaṁ pahātuṁ dosaṁ pahātuṁ mohaṁ pahātuṁ. <br>
  an10.76:21.10 So rāgaṁ pahāya dosaṁ pahāya mohaṁ pahāya bhabbo jātiṁ pahātuṁ jaraṁ pahātuṁ maraṇaṁ pahātun”ti. <br>
  an10.76:21.11 Chaṭṭhaṁ. "<br>
  an10.77:0.1 Aṅguttara Nikāya 10.77 <br>
  an10.77:0.2 8. Ākaṅkhavagga <br>
  an10.77:0.3 Kākasutta <br>
  an10.77:1.1 “Dasahi, bhikkhave, asaddhammehi samannāgato kāko. <br>
  an10.77:1.2 Katamehi dasahi? <br>
  an10.77:1.3 Dhaṁsī ca, pagabbho ca, tintiṇo ca, mahagghaso ca, luddo ca, akāruṇiko ca, dubbalo ca, oravitā ca, muṭṭhassati ca, necayiko ca—<br>
  an10.77:1.4 imehi kho, bhikkhave, dasahi asaddhammehi samannāgato kāko. <br>
  an10.77:1.5 Evamevaṁ kho, bhikkhave, dasahi asaddhammehi samannāgato pāpabhikkhu. <br>
  an10.77:1.6 Katamehi dasahi? <br>
  an10.77:1.7 Dhaṁsī ca, pagabbho ca, tintiṇo ca, mahagghaso ca, luddo ca, akāruṇiko ca, dubbalo ca, oravitā ca, muṭṭhassati ca, necayiko ca—<br>
  an10.77:1.8 imehi kho, bhikkhave, dasahi asaddhammehi samannāgato pāpabhikkhū”ti. <br>
  an10.77:1.9 Sattamaṁ. "<br>
  an10.78:0.1 Aṅguttara Nikāya 10.78 <br>
  an10.78:0.2 8. Ākaṅkhavagga <br>
  an10.78:0.3 Nigaṇṭhasutta <br>
  an10.78:1.1 “Dasahi, bhikkhave, asaddhammehi samannāgatā nigaṇṭhā. <br>
  an10.78:1.2 Katamehi dasahi? <br>
  an10.78:1.3 Assaddhā, bhikkhave, nigaṇṭhā; <br>
  an10.78:1.4 dussīlā, bhikkhave, nigaṇṭhā; <br>
  an10.78:1.5 ahirikā, bhikkhave, nigaṇṭhā; <br>
  an10.78:1.6 anottappino, bhikkhave, nigaṇṭhā; <br>
  an10.78:1.7 asappurisasambhattino, bhikkhave, nigaṇṭhā; <br>
  an10.78:1.8 attukkaṁsakaparavambhakā, bhikkhave, nigaṇṭhā; <br>
  an10.78:1.9 sandiṭṭhiparāmāsā ādhānaggāhī duppaṭinissaggino, bhikkhave, nigaṇṭhā; <br>
  an10.78:1.10 kuhakā, bhikkhave, nigaṇṭhā; <br>
  an10.78:1.11 pāpicchā, bhikkhave, nigaṇṭhā; <br>
  an10.78:1.12 pāpamittā, bhikkhave, nigaṇṭhā—<br>
  an10.78:1.13 imehi kho, bhikkhave, dasahi asaddhammehi samannāgatā nigaṇṭhā”ti. <br>
  an10.78:1.14 Aṭṭhamaṁ. "<br>
  an10.79:0.1 Aṅguttara Nikāya 10.79 <br>
  an10.79:0.2 8. Ākaṅkhavagga <br>
  an10.79:0.3 Āghātavatthusutta <br>
  an10.79:1.1 “Dasayimāni, bhikkhave, āghātavatthūni. <br>
  an10.79:1.2 Katamāni dasa? <br>
  an10.79:1.3 ‘Anatthaṁ me acarī’ti āghātaṁ bandhati; <br>
  an10.79:1.4 ‘anatthaṁ me caratī’ti āghātaṁ bandhati; <br>
  an10.79:1.5 ‘anatthaṁ me carissatī’ti āghātaṁ bandhati; <br>
  an10.79:1.6 ‘piyassa me manāpassa anatthaṁ acarī’ti …pe… <br>
  an10.79:1.7 ‘anatthaṁ caratī’ti …pe… <br>
  an10.79:1.8 ‘anatthaṁ carissatī’ti āghātaṁ bandhati, <br>
  an10.79:1.9 ‘appiyassa me amanāpassa atthaṁ acarī’ti …pe… <br>
  an10.79:1.10 ‘atthaṁ caratī’ti …pe… <br>
  an10.79:1.11 ‘atthaṁ carissatī’ti āghātaṁ bandhati; <br>
  an10.79:1.12 aṭṭhāne ca kuppati—<br>
  an10.79:1.13 imāni kho, bhikkhave, dasa āghātavatthūnī”ti. <br>
  an10.79:1.14 Navamaṁ. "<br>
  an10.80:0.1 Aṅguttara Nikāya 10.80 <br>
  an10.80:0.2 8. Ākaṅkhavagga <br>
  an10.80:0.3 Āghātapaṭivinayasutta <br>
  an10.80:1.1 “Dasayime, bhikkhave, āghātapaṭivinayā. <br>
  an10.80:1.2 Katame dasa? <br>
  an10.80:1.3 ‘Anatthaṁ me acari, taṁ kutettha labbhā’ti āghātaṁ paṭivineti, <br>
  an10.80:1.4 ‘anatthaṁ me carati, taṁ kutettha labbhā’ti āghātaṁ paṭivineti, <br>
  an10.80:1.5 ‘anatthaṁ me carissati, taṁ kutettha labbhā’ti āghātaṁ paṭivineti, <br>
  an10.80:1.6 piyassa me manāpassa anatthaṁ acari …pe… <br>
  an10.80:1.7 carati …pe… <br>
  an10.80:1.8 carissati, taṁ kutettha labbhāti āghātaṁ paṭivineti, appiyassa me amanāpassa atthaṁ acari …pe… <br>
  an10.80:1.9 atthaṁ carati …pe… <br>
  an10.80:1.10 atthaṁ carissati, taṁ kutettha labbhāti āghātaṁ paṭivineti, <br>
  an10.80:1.11 aṭṭhāne ca na kuppati—<br>
  an10.80:1.12 ime kho, bhikkhave, dasa āghātapaṭivinayā”ti. <br>
  an10.80:1.13 Dasamaṁ. <br>
  an10.80:1.14 Ākaṅkhavaggo tatiyo. <br>
  an10.80:2.0 Tassuddānaṁ <br>
  an10.80:2.1 Ākaṅkho kaṇṭako iṭṭhā, <br>
  an10.80:2.2 vaḍḍhi ca migasālāya; <br>
  an10.80:2.3 Tayo dhammā ca kāko ca, <br>
  an10.80:2.4 nigaṇṭhā dve ca āghātāti. "<br>
  an10.81:0.1 Aṅguttara Nikāya 10.81 <br>
  an10.81:0.2 9. Theravagga <br>
  an10.81:0.3 Vāhanasutta <br>
  an10.81:1.1 Ekaṁ samayaṁ bhagavā campāyaṁ viharati gaggarāya pokkharaṇiyā tīre. <br>
  an10.81:1.2 Atha kho āyasmā vāhano yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā vāhano bhagavantaṁ etadavoca: <br>
  an10.81:1.3 “katihi nu kho, bhante, dhammehi tathāgato nissaṭo visaṁyutto vippamutto vimariyādīkatena cetasā viharatī”ti? <br>
  an10.81:2.1 “Dasahi kho, vāhana, dhammehi tathāgato nissaṭo visaṁyutto vippamutto vimariyādīkatena cetasā viharati. <br>
  an10.81:2.2 Katamehi dasahi? <br>
  an10.81:2.3 Rūpena kho, vāhana, tathāgato nissaṭo visaṁyutto vippamutto vimariyādīkatena cetasā viharati, <br>
  an10.81:2.4 vedanāya kho, vāhana …pe… <br>
  an10.81:2.5 saññāya kho, vāhana … <br>
  an10.81:2.6 saṅkhārehi kho, vāhana … <br>
  an10.81:2.7 viññāṇena kho, vāhana … <br>
  an10.81:2.8 jātiyā kho, vāhana … <br>
  an10.81:2.9 jarāya kho, vāhana … <br>
  an10.81:2.10 maraṇena kho, vāhana … <br>
  an10.81:2.11 dukkhehi kho, vāhana … <br>
  an10.81:2.12 kilesehi kho, vāhana, tathāgato nissaṭo visaṁyutto vippamutto vimariyādīkatena cetasā viharati. <br>
  an10.81:2.13 Seyyathāpi, vāhana, uppalaṁ vā padumaṁ vā puṇḍarīkaṁ vā udake jātaṁ udake saṁvaḍḍhaṁ udakā paccuggamma ṭhitaṁ anupalittaṁ udakena; <br>
  an10.81:2.14 evamevaṁ kho, vāhana, imehi dasahi dhammehi tathāgato nissaṭo visaṁyutto vippamutto vimariyādīkatena cetasā viharatī”ti. <br>
  an10.81:2.15 Paṭhamaṁ. "<br>
  an10.82:0.1 Aṅguttara Nikāya 10.82 <br>
  an10.82:0.2 9. Theravagga <br>
  an10.82:0.3 Ānandasutta <br>
  an10.82:1.1 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ ānandaṁ bhagavā etadavoca: <br>
  an10.82:2.1 “So vatānanda, bhikkhu ‘assaddho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:3.1 So vatānanda, bhikkhu ‘dussīlo samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:4.1 So vatānanda, bhikkhu ‘appassuto samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:5.1 So vatānanda, bhikkhu ‘dubbaco samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:6.1 So vatānanda, bhikkhu ‘pāpamitto samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:7.1 So vatānanda, bhikkhu ‘kusīto samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:8.1 So vatānanda, bhikkhu ‘muṭṭhassati samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:9.1 So vatānanda, bhikkhu ‘asantuṭṭho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:10.1 So vatānanda, bhikkhu ‘pāpiccho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:11.1 So vatānanda, bhikkhu ‘micchādiṭṭhiko samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:12.1 So vatānanda, bhikkhu ‘imehi dasahi dhammehi samannāgato imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.82:13.1 So vatānanda, bhikkhu ‘saddho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:14.1 So vatānanda, bhikkhu ‘sīlavā samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:15.1 So vatānanda, bhikkhu ‘bahussuto sutadharo samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:16.1 So vatānanda, bhikkhu ‘suvaco samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:17.1 So vatānanda, bhikkhu ‘kalyāṇamitto samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:18.1 So vatānanda, bhikkhu ‘āraddhavīriyo samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:19.1 So vatānanda, bhikkhu ‘upaṭṭhitassati samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:20.1 So vatānanda, bhikkhu ‘santuṭṭho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:21.1 So vatānanda, bhikkhu ‘appiccho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:22.1 So vatānanda, bhikkhu ‘sammādiṭṭhiko samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati. <br>
  an10.82:23.1 So vatānanda, bhikkhu ‘imehi dasahi dhammehi samannāgato imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjatī”ti. <br>
  an10.82:23.2 Dutiyaṁ. "<br>
  an10.83:0.1 Aṅguttara Nikāya 10.83 <br>
  an10.83:0.2 9. Theravagga <br>
  an10.83:0.3 Puṇṇiyasutta <br>
  an10.83:1.1 Atha kho āyasmā puṇṇiyo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā puṇṇiyo bhagavantaṁ etadavoca: <br>
  an10.83:1.2 “ko nu kho, bhante, hetu ko paccayo yena appekadā tathāgataṁ dhammadesanā paṭibhāti appekadā nappaṭibhātī”ti? <br>
  an10.83:2.1 “Saddho ca, puṇṇiya, bhikkhu hoti, no ca upasaṅkamitā; neva tāva tathāgataṁ dhammadesanā paṭibhāti. <br>
  an10.83:2.2 Yato ca kho, puṇṇiya, bhikkhu saddho ca hoti upasaṅkamitā ca, evaṁ tathāgataṁ dhammadesanā paṭibhāti. <br>
  an10.83:3.1 Saddho ca, puṇṇiya, bhikkhu hoti upasaṅkamitā ca, no ca payirupāsitā …pe… <br>
  an10.83:3.2 payirupāsitā ca, no ca paripucchitā … <br>
  an10.83:3.3 paripucchitā ca, no ca ohitasoto dhammaṁ suṇāti … <br>
  an10.83:3.4 ohitasoto ca dhammaṁ suṇāti, no ca sutvā dhammaṁ dhāreti … <br>
  an10.83:3.5 sutvā ca dhammaṁ dhāreti, no ca dhātānaṁ dhammānaṁ atthaṁ upaparikkhati … <br>
  an10.83:3.6 dhātānañca dhammānaṁ atthaṁ upaparikkhati no ca atthamaññāya dhammamaññāya dhammānudhammappaṭipanno hoti … <br>
  an10.83:3.7 atthamaññāya dhammamaññāya dhammānudhammappaṭipanno ca hoti, no ca kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagaḷāya atthassa viññāpaniyā … <br>
  an10.83:3.8 kalyāṇavāco ca hoti kalyāṇavākkaraṇo poriyā vācāya samannāgato vissaṭṭhāya anelagaḷāya atthassa viññāpaniyā, no ca sandassako hoti samādapako samuttejako sampahaṁsako sabrahmacārīnaṁ, neva tāva tathāgataṁ dhammadesanā paṭibhāti. <br>
  an10.83:4.1 Yato ca kho, puṇṇiya, bhikkhu saddho ca hoti, upasaṅkamitā ca, payirupāsitā ca, paripucchitā ca, ohitasoto ca dhammaṁ suṇāti, sutvā ca dhammaṁ dhāreti, dhātānañca dhammānaṁ atthaṁ upaparikkhati, atthamaññāya dhammamaññāya dhammānudhammappaṭipanno ca hoti, kalyāṇavāco ca hoti kalyāṇavākkaraṇo poriyā vācāya samannāgato vissaṭṭhāya anelagaḷāya atthassa viññāpaniyā, sandassako ca hoti samādapako samuttejako sampahaṁsako sabrahmacārīnaṁ—<br>
  an10.83:4.2 evaṁ tathāgataṁ dhammadesanā paṭibhāti. <br>
  an10.83:4.3 Imehi kho, puṇṇiya, dasahi dhammehi samannāgatā ekantapaṭibhānā tathāgataṁ dhammadesanā hotī”ti. <br>
  an10.83:4.4 Tatiyaṁ. "<br>
  an10.84:0.1 Aṅguttara Nikāya 10.84 <br>
  an10.84:0.2 9. Theravagga <br>
  an10.84:0.3 Byākaraṇasutta <br>
  an10.84:1.1 Tatra kho āyasmā mahāmoggallāno bhikkhū āmantesi: <br>
  an10.84:1.2 “āvuso bhikkhave”ti. <br>
  an10.84:1.3 “Āvuso”ti kho te bhikkhū āyasmato mahāmoggallānassa paccassosuṁ. <br>
  an10.84:1.4 Āyasmā mahāmoggallāno etadavoca: <br>
  an10.84:2.1 “Idhāvuso, bhikkhu aññaṁ byākaroti: <br>
  an10.84:2.2 ‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  an10.84:2.3 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo samanuyuñjati samanuggāhati samanubhāsati. <br>
  an10.84:2.4 So tathāgatena vā tathāgatasāvakena vā jhāyinā samāpattikusalena paracittakusalena paracittapariyāyakusalena samanuyuñjiyamāno samanuggāhiyamāno samanubhāsiyamāno irīṇaṁ āpajjati vicinaṁ āpajjati anayaṁ āpajjati byasanaṁ āpajjati anayabyasanaṁ āpajjati. <br>
  an10.84:3.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: <br>
  an10.84:3.2 ‘kiṁ nu kho ayamāyasmā aññaṁ byākaroti—<br>
  an10.84:3.3 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti? <br>
  an10.84:4.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: <br>
  an10.84:5.1 ‘Kodhano kho ayamāyasmā; <br>
  an10.84:5.2 kodhapariyuṭṭhitena cetasā bahulaṁ viharati. <br>
  an10.84:5.3 Kodhapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:6.1 Upanāhī kho pana ayamāyasmā; <br>
  an10.84:6.2 upanāhapariyuṭṭhitena cetasā bahulaṁ viharati. <br>
  an10.84:6.3 Upanāhapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:7.1 Makkhī kho pana ayamāyasmā; <br>
  an10.84:7.2 makkhapariyuṭṭhitena cetasā bahulaṁ viharati. <br>
  an10.84:7.3 Makkhapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:8.1 Paḷāsī kho pana ayamāyasmā; <br>
  an10.84:8.2 paḷāsapariyuṭṭhitena cetasā bahulaṁ viharati. <br>
  an10.84:8.3 Paḷāsapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:9.1 Issukī kho pana ayamāyasmā; <br>
  an10.84:9.2 issāpariyuṭṭhitena cetasā bahulaṁ viharati. <br>
  an10.84:9.3 Issāpariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:10.1 Maccharī kho pana ayamāyasmā; <br>
  an10.84:10.2 maccherapariyuṭṭhitena cetasā bahulaṁ viharati. <br>
  an10.84:10.3 Maccherapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:11.1 Saṭho kho pana ayamāyasmā; <br>
  an10.84:11.2 sāṭheyyapariyuṭṭhitena cetasā bahulaṁ viharati. <br>
  an10.84:11.3 Sāṭheyyapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:12.1 Māyāvī kho pana ayamāyasmā; <br>
  an10.84:12.2 māyāpariyuṭṭhitena cetasā bahulaṁ viharati. <br>
  an10.84:12.3 Māyāpariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:13.1 Pāpiccho kho pana ayamāyasmā; <br>
  an10.84:13.2 icchāpariyuṭṭhitena cetasā bahulaṁ viharati. <br>
  an10.84:13.3 Icchāpariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.84:14.1 Sati kho pana ayamāyasmā uttari karaṇīye oramattakena visesādhigamena antarā vosānaṁ āpanno. <br>
  an10.84:14.2 Antarā vosānagamanaṁ kho pana tathāgatappavedite dhammavinaye parihānametaṁ’. <br>
  an10.84:15.1 So vatāvuso, bhikkhu ‘ime dasa dhamme appahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.84:15.2 So vatāvuso, bhikkhu ‘ime dasa dhamme pahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjatī”ti. <br>
  an10.84:15.3 Catutthaṁ. "<br>
  an10.85:0.1 Aṅguttara Nikāya 10.85 <br>
  an10.85:0.2 9. Theravagga <br>
  an10.85:0.3 Katthīsutta <br>
  an10.85:1.1 Ekaṁ samayaṁ āyasmā mahācundo cetīsu viharati sahajātiyaṁ. <br>
  an10.85:1.2 Tatra kho āyasmā mahācundo bhikkhū āmantesi: <br>
  an10.85:1.3 “āvuso bhikkhave”ti. <br>
  an10.85:1.4 “Āvuso”ti kho te bhikkhū āyasmato mahācundassa paccassosuṁ. <br>
  an10.85:1.5 Āyasmā mahācundo etadavoca: <br>
  an10.85:2.1 “Idhāvuso, bhikkhu katthī hoti vikatthī adhigamesu: <br>
  an10.85:2.2 ‘ahaṁ paṭhamaṁ jhānaṁ samāpajjāmipi vuṭṭhahāmipi, ahaṁ dutiyaṁ jhānaṁ samāpajjāmipi vuṭṭhahāmipi, ahaṁ tatiyaṁ jhānaṁ samāpajjāmipi vuṭṭhahāmipi, ahaṁ catutthaṁ jhānaṁ samāpajjāmipi vuṭṭhahāmipi, ahaṁ ākāsānañcāyatanaṁ samāpajjāmipi vuṭṭhahāmipi, ahaṁ viññāṇañcāyatanaṁ samāpajjāmipi vuṭṭhahāmipi, ahaṁ ākiñcaññāyatanaṁ samāpajjāmipi vuṭṭhahāmipi, ahaṁ nevasaññānāsaññāyatanaṁ samāpajjāmipi vuṭṭhahāmipi, ahaṁ saññāvedayitanirodhaṁ samāpajjāmipi vuṭṭhahāmipī’ti. <br>
  an10.85:3.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo samanuyuñjati samanuggāhati samanubhāsati. <br>
  an10.85:3.2 So tathāgatena vā tathāgatasāvakena vā jhāyinā samāpattikusalena paracittakusalena paracittapariyāyakusalena samanuyuñjiyamāno samanuggāhiyamāno samanubhāsiyamāno irīṇaṁ āpajjati vicinaṁ āpajjati anayaṁ āpajjati byasanaṁ āpajjati anayabyasanaṁ āpajjati. <br>
  an10.85:4.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: <br>
  an10.85:4.2 ‘kiṁ nu kho ayamāyasmā katthī hoti vikatthī adhigamesu—<br>
  an10.85:4.3 ahaṁ paṭhamaṁ jhānaṁ samāpajjāmipi vuṭṭhahāmipi …pe… <br>
  an10.85:4.4 ahaṁ saññāvedayitanirodhaṁ samāpajjāmipi vuṭṭhahāmipī’ti. <br>
  an10.85:5.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: <br>
  an10.85:6.1 ‘Dīgharattaṁ kho ayamāyasmā khaṇḍakārī chiddakārī sabalakārī kammāsakārī na santatakārī na santatavutti sīlesu. <br>
  an10.85:6.2 Dussīlo kho ayamāyasmā. <br>
  an10.85:6.3 Dussilyaṁ kho pana tathāgatappavedite dhammavinaye parihānametaṁ. <br>
  an10.85:7.1 Assaddho kho pana ayamāyasmā; <br>
  an10.85:7.2 assaddhiyaṁ kho pana tathāgatappavedite dhammavinaye parihānametaṁ. <br>
  an10.85:8.1 Appassuto kho pana ayamāyasmā anācāro; <br>
  an10.85:8.2 appasaccaṁ kho pana tathāgatappavedite dhammavinaye parihānametaṁ. <br>
  an10.85:9.1 Dubbaco kho pana ayamāyasmā; <br>
  an10.85:9.2 dovacassatā kho pana tathāgatappavedite dhammavinaye parihānametaṁ. <br>
  an10.85:10.1 Pāpamitto kho pana ayamāyasmā; <br>
  an10.85:10.2 pāpamittatā kho pana tathāgatappavedite dhammavinaye parihānametaṁ. <br>
  an10.85:11.1 Kusīto kho pana ayamāyasmā; <br>
  an10.85:11.2 kosajjaṁ kho pana tathāgatappavedite dhammavinaye parihānametaṁ. <br>
  an10.85:12.1 Muṭṭhassati kho pana ayamāyasmā; <br>
  an10.85:12.2 muṭṭhassaccaṁ kho pana tathāgatappavedite dhammavinaye parihānametaṁ. <br>
  an10.85:13.1 Kuhako kho pana ayamāyasmā; <br>
  an10.85:13.2 kohaññaṁ kho pana tathāgatappavedite dhammavinaye parihānametaṁ. <br>
  an10.85:14.1 Dubbharo kho pana ayamāyasmā; <br>
  an10.85:14.2 dubbharatā kho pana tathāgatappavedite dhammavinaye parihānametaṁ. <br>
  an10.85:15.1 Duppañño kho pana ayamāyasmā; <br>
  an10.85:15.2 duppaññatā kho pana tathāgatappavedite dhammavinaye parihānametaṁ’. <br>
  an10.85:16.1 Seyyathāpi, āvuso, sahāyako sahāyakaṁ evaṁ vadeyya: <br>
  an10.85:16.2 ‘yadā te, samma, dhanena dhanakaraṇīyaṁ assa, yāceyyāsi maṁ dhanaṁ. Dassāmi te dhanan’ti. <br>
  an10.85:16.3 So kiñcideva dhanakaraṇīye samuppanne sahāyako sahāyakaṁ evaṁ vadeyya: ‘attho me, samma, dhanena. Dehi me dhanan’ti. <br>
  an10.85:16.4 So evaṁ vadeyya: <br>
  an10.85:16.5 ‘tena hi, samma, idha khanāhī’ti. So tatra khananto nādhigaccheyya. <br>
  an10.85:16.6 So evaṁ vadeyya: <br>
  an10.85:16.7 ‘alikaṁ maṁ, samma, avaca; tucchakaṁ maṁ, samma, avaca—idha khanāhī’ti. <br>
  an10.85:16.8 So evaṁ vadeyya: <br>
  an10.85:16.9 ‘nāhaṁ taṁ, samma, alikaṁ avacaṁ, tucchakaṁ avacaṁ. Tena hi, samma, idha khanāhī’ti. <br>
  an10.85:16.10 So tatrapi khananto nādhigaccheyya. <br>
  an10.85:16.11 So evaṁ vadeyya: <br>
  an10.85:16.12 ‘alikaṁ maṁ, samma, avaca, tucchakaṁ maṁ, samma, avaca—idha khanāhī’ti. <br>
  an10.85:16.13 So evaṁ vadeyya: <br>
  an10.85:16.14 ‘nāhaṁ taṁ, samma, alikaṁ avacaṁ, tucchakaṁ avacaṁ. Tena hi, samma, idha khanāhī’ti. <br>
  an10.85:16.15 So tatrapi khananto nādhigaccheyya. <br>
  an10.85:16.16 So evaṁ vadeyya: <br>
  an10.85:16.17 ‘alikaṁ maṁ, samma, avaca, tucchakaṁ maṁ, samma, avaca—idha khanāhī’ti. <br>
  an10.85:16.18 So evaṁ vadeyya: <br>
  an10.85:16.19 ‘nāhaṁ taṁ, samma, alikaṁ avacaṁ, tucchakaṁ avacaṁ. Api ca ahameva ummādaṁ pāpuṇiṁ cetaso vipariyāyan’ti. <br>
  an10.85:17.1 Evamevaṁ kho, āvuso, bhikkhu katthī hoti vikatthī adhigamesu: <br>
  an10.85:17.2 ‘ahaṁ paṭhamaṁ jhānaṁ samāpajjāmipi vuṭṭhahāmipi, ahaṁ dutiyaṁ jhānaṁ samāpajjāmipi vuṭṭhahāmipi, ahaṁ tatiyaṁ jhānaṁ samāpajjāmipi vuṭṭhahāmipi, ahaṁ catutthaṁ jhānaṁ samāpajjāmipi vuṭṭhahāmipi, ahaṁ ākāsānañcāyatanaṁ samāpajjāmipi vuṭṭhahāmipi, ahaṁ viññāṇañcāyatanaṁ samāpajjāmipi vuṭṭhahāmipi, ahaṁ ākiñcaññāyatanaṁ samāpajjāmipi vuṭṭhahāmipi, ahaṁ nevasaññānāsaññāyatanaṁ samāpajjāmipi vuṭṭhahāmipi, ahaṁ saññāvedayitanirodhaṁ samāpajjāmipi vuṭṭhahāmipī’ti. <br>
  an10.85:18.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo samanuyuñjati samanuggāhati samanubhāsati. <br>
  an10.85:18.2 So tathāgatena vā tathāgatasāvakena vā jhāyinā samāpattikusalena paracittakusalena paracittapariyāyakusalena samanuyuñjiyamāno samanuggāhiyamāno samanubhāsiyamāno irīṇaṁ āpajjati vicinaṁ āpajjati anayaṁ āpajjati byasanaṁ āpajjati anayabyasanaṁ āpajjati. <br>
  an10.85:19.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: <br>
  an10.85:19.2 ‘kiṁ nu kho ayamāyasmā katthī hoti vikatthī adhigamesu—<br>
  an10.85:19.3 ahaṁ paṭhamaṁ jhānaṁ samāpajjāmipi …pe… <br>
  an10.85:19.4 ahaṁ saññāvedayitanirodhaṁ samāpajjāmipi vuṭṭhahāmipī’ti. <br>
  an10.85:20.1 Tamenaṁ tathāgato vā tathāgatasāvako vā jhāyī samāpattikusalo paracittapariyāyakusalo cetasā ceto paricca pajānāti: <br>
  an10.85:21.1 ‘Dīgharattaṁ kho ayamāyasmā khaṇḍakārī chiddakārī sabalakārī kammāsakārī, na santatakārī na santatavutti sīlesu. <br>
  an10.85:21.2 Dussīlo kho ayamāyasmā; <br>
  an10.85:21.3 dussilyaṁ kho pana tathāgatappavedite dhammavinaye parihānametaṁ. <br>
  an10.85:22.1 Assaddho kho pana ayamāyasmā; <br>
  an10.85:22.2 assaddhiyaṁ kho pana tathāgatappavedite dhammavinaye parihānametaṁ. <br>
  an10.85:23.1 Appassuto kho pana ayamāyasmā anācāro; <br>
  an10.85:23.2 appasaccaṁ kho pana tathāgatappavedite dhammavinaye parihānametaṁ. <br>
  an10.85:24.1 Dubbaco kho pana ayamāyasmā; <br>
  an10.85:24.2 dovacassatā kho pana tathāgatappavedite dhammavinaye parihānametaṁ. <br>
  an10.85:25.1 Pāpamitto kho pana ayamāyasmā; <br>
  an10.85:25.2 pāpamittatā kho pana tathāgatappavedite dhammavinaye parihānametaṁ. <br>
  an10.85:26.1 Kusīto kho pana ayamāyasmā; <br>
  an10.85:26.2 kosajjaṁ kho pana tathāgatappavedite dhammavinaye parihānametaṁ. <br>
  an10.85:27.1 Muṭṭhassati kho pana ayamāyasmā; <br>
  an10.85:27.2 muṭṭhassaccaṁ kho pana tathāgatappavedite dhammavinaye parihānametaṁ. <br>
  an10.85:28.1 Kuhako kho pana ayamāyasmā; <br>
  an10.85:28.2 kohaññaṁ kho pana tathāgatappavedite dhammavinaye parihānametaṁ. <br>
  an10.85:29.1 Dubbharo kho pana ayamāyasmā; <br>
  an10.85:29.2 dubbharatā kho pana tathāgatappavedite dhammavinaye parihānametaṁ. <br>
  an10.85:30.1 Duppañño kho pana ayamāyasmā; <br>
  an10.85:30.2 duppaññatā kho pana tathāgatappavedite dhammavinaye parihānametaṁ’. <br>
  an10.85:31.1 So vatāvuso, bhikkhu ‘ime dasa dhamme appahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.85:31.2 So vatāvuso, bhikkhu ‘ime dasa dhamme pahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjatī”ti. <br>
  an10.85:31.3 Pañcamaṁ. "<br>
  an10.86:0.1 Aṅguttara Nikāya 10.86 <br>
  an10.86:0.2 9. Theravagga <br>
  an10.86:0.3 Adhimānasutta <br>
  an10.86:1.1 Ekaṁ samayaṁ āyasmā mahākassapo rājagahe viharati veḷuvane kalandakanivāpe. <br>
  an10.86:1.2 Tatra kho āyasmā mahākassapo bhikkhū āmantesi: <br>
  an10.86:1.3 “āvuso bhikkhave”ti. <br>
  an10.86:1.4 “Āvuso”ti kho te bhikkhū āyasmato mahākassapassa paccassosuṁ. <br>
  an10.86:1.5 Āyasmā mahākassapo etadavoca: <br>
  an10.86:2.1 “Idhāvuso, bhikkhu aññaṁ byākaroti: <br>
  an10.86:2.2 ‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  an10.86:2.3 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo samanuyuñjati samanuggāhati samanubhāsati. <br>
  an10.86:2.4 So tathāgatena vā tathāgatasāvakena vā jhāyinā samāpattikusalena paracittakusalena paracittapariyāyakusalena samanuyuñjiyamāno samanuggāhiyamāno samanubhāsiyamāno irīṇaṁ āpajjati vicinaṁ āpajjati anayaṁ āpajjati byasanaṁ āpajjati anayabyasanaṁ āpajjati. <br>
  an10.86:3.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: <br>
  an10.86:3.2 ‘kiṁ nu kho ayamāyasmā aññaṁ byākaroti—<br>
  an10.86:3.3 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  an10.86:4.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: <br>
  an10.86:5.1 ‘Adhimāniko kho ayamāyasmā adhimānasacco, appatte pattasaññī, akate katasaññī, anadhigate adhigatasaññī. <br>
  an10.86:5.2 Adhimānena aññaṁ byākaroti—<br>
  an10.86:5.3 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  an10.86:6.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: <br>
  an10.86:6.2 ‘kiṁ nu kho ayamāyasmā nissāya adhimāniko adhimānasacco, appatte pattasaññī, akate katasaññī, anadhigate adhigatasaññī. <br>
  an10.86:6.3 Adhimānena aññaṁ byākaroti—<br>
  an10.86:6.4 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  an10.86:7.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: <br>
  an10.86:8.1 ‘Bahussuto kho pana ayamāyasmā sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. <br>
  an10.86:8.2 Tasmā ayamāyasmā adhimāniko adhimānasacco, appatte pattasaññī, akate katasaññī, anadhigate adhigatasaññī. <br>
  an10.86:8.3 Adhimānena aññaṁ byākaroti—<br>
  an10.86:8.4 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  an10.86:9.1 Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: <br>
  an10.86:10.1 ‘Abhijjhālu kho pana ayamāyasmā; <br>
  an10.86:10.2 abhijjhāpariyuṭṭhitena cetasā bahulaṁ viharati. <br>
  an10.86:10.3 Abhijjhāpariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.86:11.1 Byāpanno kho pana ayamāyasmā; <br>
  an10.86:11.2 byāpādapariyuṭṭhitena cetasā bahulaṁ viharati. <br>
  an10.86:11.3 Byāpādapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.86:12.1 Thinamiddho kho pana ayamāyasmā; <br>
  an10.86:12.2 thinamiddhapariyuṭṭhitena cetasā bahulaṁ viharati. <br>
  an10.86:12.3 Thinamiddhapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.86:13.1 Uddhato kho pana ayamāyasmā; <br>
  an10.86:13.2 uddhaccapariyuṭṭhitena cetasā bahulaṁ viharati. <br>
  an10.86:13.3 Uddhaccapariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.86:14.1 Vicikiccho kho pana ayamāyasmā; <br>
  an10.86:14.2 vicikicchāpariyuṭṭhitena cetasā bahulaṁ viharati. <br>
  an10.86:14.3 Vicikicchāpariyuṭṭhānaṁ kho pana tathāgatappavedite dhammavinaye parihānametaṁ. <br>
  an10.86:15.1 Kammārāmo kho pana ayamāyasmā kammarato kammārāmataṁ anuyutto. <br>
  an10.86:15.2 Kammārāmatā kho pana tathāgatappavedite dhammavinaye parihānametaṁ. <br>
  an10.86:16.1 Bhassārāmo kho pana ayamāyasmā bhassarato bhassārāmataṁ anuyutto. <br>
  an10.86:16.2 Bhassārāmatā kho pana tathāgatappavedite dhammavinaye parihānametaṁ. <br>
  an10.86:17.1 Niddārāmo kho pana ayamāyasmā niddārato niddārāmataṁ anuyutto. <br>
  an10.86:17.2 Niddārāmatā kho pana tathāgatappavedite dhammavinaye parihānametaṁ. <br>
  an10.86:18.1 Saṅgaṇikārāmo kho pana ayamāyasmā saṅgaṇikarato saṅgaṇikārāmataṁ anuyutto. <br>
  an10.86:18.2 Saṅgaṇikārāmatā kho pana tathāgatappavedite dhammavinaye parihānametaṁ. <br>
  an10.86:19.1 Sati kho pana ayamāyasmā uttari karaṇīye oramattakena visesādhigamena antarā vosānaṁ āpanno. <br>
  an10.86:19.2 Antarā vosānagamanaṁ kho pana tathāgatappavedite dhammavinaye parihānametaṁ’. <br>
  an10.86:20.1 So vatāvuso, bhikkhu ‘ime dasa dhamme appahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati. <br>
  an10.86:20.2 So vatāvuso, bhikkhu ‘ime dasa dhamme pahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjatī”ti. <br>
  an10.86:20.3 Chaṭṭhaṁ. "<br>
  an10.87:0.1 Aṅguttara Nikāya 10.87 <br>
  an10.87:0.2 9. Theravagga <br>
  an10.87:0.3 Nappiyasutta <br>
  an10.87:1.1 Tatra kho bhagavā kālaṅkataṁ bhikkhuṁ ārabbha bhikkhū āmantesi: <br>
  an10.87:1.2 “bhikkhavo”ti. <br>
  an10.87:1.3 “Bhadante”ti te bhikkhū bhagavato paccassosuṁ. <br>
  an10.87:1.4 Bhagavā etadavoca: <br>
  an10.87:2.1 “Idha, bhikkhave, bhikkhu adhikaraṇiko hoti, adhikaraṇasamathassa na vaṇṇavādī. <br>
  an10.87:2.2 Yampi, bhikkhave, bhikkhu adhikaraṇiko hoti adhikaraṇasamathassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:3.1 Puna caparaṁ, bhikkhave, bhikkhu na sikkhākāmo hoti, sikkhāsamādānassa na vaṇṇavādī. <br>
  an10.87:3.2 Yampi, bhikkhave, bhikkhu na sikkhākāmo hoti sikkhāsamādānassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:4.1 Puna caparaṁ, bhikkhave, bhikkhu pāpiccho hoti, icchāvinayassa na vaṇṇavādī. <br>
  an10.87:4.2 Yampi, bhikkhave, bhikkhu pāpiccho hoti icchāvinayassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:5.1 Puna caparaṁ, bhikkhave, bhikkhu kodhano hoti, kodhavinayassa na vaṇṇavādī. <br>
  an10.87:5.2 Yampi, bhikkhave, bhikkhu kodhano hoti kodhavinayassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:6.1 Puna caparaṁ, bhikkhave, bhikkhu makkhī hoti, makkhavinayassa na vaṇṇavādī. <br>
  an10.87:6.2 Yampi, bhikkhave, bhikkhu makkhī hoti makkhavinayassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:7.1 Puna caparaṁ, bhikkhave, bhikkhu saṭho hoti, sāṭheyyavinayassa na vaṇṇavādī. <br>
  an10.87:7.2 Yampi, bhikkhave, bhikkhu saṭho hoti sāṭheyyavinayassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:8.1 Puna caparaṁ, bhikkhave, bhikkhu māyāvī hoti, māyāvinayassa na vaṇṇavādī. <br>
  an10.87:8.2 Yampi, bhikkhave, bhikkhu māyāvī hoti māyāvinayassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:9.1 Puna caparaṁ, bhikkhave, bhikkhu dhammānaṁ na nisāmakajātiko hoti, dhammanisantiyā na vaṇṇavādī. <br>
  an10.87:9.2 Yampi, bhikkhave, bhikkhu dhammānaṁ na nisāmakajātiko hoti dhammanisantiyā na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:10.1 Puna caparaṁ, bhikkhave, bhikkhu na paṭisallīno hoti, paṭisallānassa na vaṇṇavādī. <br>
  an10.87:10.2 Yampi, bhikkhave, bhikkhu na paṭisallīno hoti paṭisallānassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:11.1 Puna caparaṁ, bhikkhave, bhikkhu sabrahmacārīnaṁ na paṭisanthārako hoti, paṭisanthārakassa na vaṇṇavādī. <br>
  an10.87:11.2 Yampi, bhikkhave, bhikkhu sabrahmacārīnaṁ na paṭisanthārako hoti paṭisanthārakassa na vaṇṇavādī, ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati. <br>
  an10.87:12.1 Evarūpassa, bhikkhave, bhikkhuno kiñcāpi evaṁ icchā uppajjeyya: <br>
  an10.87:12.2 ‘aho vata maṁ sabrahmacārī sakkareyyuṁ garuṁ kareyyuṁ māneyyuṁ pūjeyyun’ti, atha kho naṁ sabrahmacārī na ceva sakkaronti na garuṁ karonti na mānenti na pūjenti. <br>
  an10.87:12.3 Taṁ kissa hetu? <br>
  an10.87:12.4 Tathāhissa, bhikkhave, viññū sabrahmacārī te pāpake akusale dhamme appahīne samanupassanti. <br>
  an10.87:13.1 Seyyathāpi, bhikkhave, assakhaḷuṅkassa kiñcāpi evaṁ icchā uppajjeyya: <br>
  an10.87:13.2 ‘aho vata maṁ manussā ājānīyaṭṭhāne ṭhapeyyuṁ, ājānīyabhojanañca bhojeyyuṁ, ājānīyaparimajjanañca parimajjeyyun’ti, atha kho naṁ manussā na ceva ājānīyaṭṭhāne ṭhapenti na ca ājānīyabhojanaṁ bhojenti na ca ājānīyaparimajjanaṁ parimajjanti. <br>
  an10.87:13.3 Taṁ kissa hetu? <br>
  an10.87:13.4 Tathāhissa, bhikkhave, viññū manussā tāni sāṭheyyāni kūṭeyyāni jimheyyāni vaṅkeyyāni appahīnāni samanupassanti. <br>
  an10.87:13.5 Evamevaṁ kho, bhikkhave, evarūpassa bhikkhuno kiñcāpi evaṁ icchā uppajjeyya: <br>
  an10.87:13.6 ‘aho vata maṁ sabrahmacārī sakkareyyuṁ garuṁ kareyyuṁ māneyyuṁ pūjeyyun’ti, atha kho naṁ sabrahmacārī na ceva sakkaronti na garuṁ karonti na mānenti na pūjenti. <br>
  an10.87:13.7 Taṁ kissa hetu? <br>
  an10.87:13.8 Tathāhissa, bhikkhave, viññū sabrahmacārī te pāpake akusale dhamme appahīne samanupassanti. <br>
  an10.87:14.1 Idha pana, bhikkhave, bhikkhu na adhikaraṇiko hoti, adhikaraṇasamathassa vaṇṇavādī. <br>
  an10.87:14.2 Yampi, bhikkhave, bhikkhu na adhikaraṇiko hoti adhikaraṇasamathassa vaṇṇavādī, ayampi dhammo piyatāya garutāya bhāvanāya sāmaññāya ekībhāvāya saṁvattati. <br>
  an10.87:15.1 Puna caparaṁ, bhikkhave, bhikkhu sikkhākāmo hoti, sikkhāsamādānassa vaṇṇavādī. <br>
  an10.87:15.2 Yampi, bhikkhave, bhikkhu sikkhākāmo hoti sikkhāsamādānassa vaṇṇavādī, ayampi dhammo piyatāya garutāya bhāvanāya sāmaññāya ekībhāvāya saṁvattati. <br>
  an10.87:16.1 Puna caparaṁ, bhikkhave, bhikkhu appiccho hoti, icchāvinayassa vaṇṇavādī. <br>
  an10.87:16.2 Yampi, bhikkhave, bhikkhu appiccho hoti icchāvinayassa vaṇṇavādī, ayampi dhammo …pe… ekībhāvāya saṁvattati. <br>
  an10.87:17.1 Puna caparaṁ, bhikkhave, bhikkhu akkodhano hoti, kodhavinayassa vaṇṇavādī. <br>
  an10.87:17.2 Yampi, bhikkhave, bhikkhu akkodhano hoti kodhavinayassa vaṇṇavādī, ayampi dhammo …pe… ekībhāvāya saṁvattati. <br>
  an10.87:18.1 Puna caparaṁ, bhikkhave, bhikkhu amakkhī hoti, makkhavinayassa vaṇṇavādī. <br>
  an10.87:18.2 Yampi, bhikkhave, bhikkhu amakkhī hoti makkhavinayassa vaṇṇavādī, ayampi dhammo …pe… ekībhāvāya saṁvattati. <br>
  an10.87:19.1 Puna caparaṁ, bhikkhave, bhikkhu asaṭho hoti, sāṭheyyavinayassa vaṇṇavādī. <br>
  an10.87:19.2 Yampi, bhikkhave, bhikkhu asaṭho hoti sāṭheyyavinayassa vaṇṇavādī, ayampi dhammo …pe… ekībhāvāya saṁvattati. <br>
  an10.87:20.1 Puna caparaṁ, bhikkhave, bhikkhu amāyāvī hoti, māyāvinayassa vaṇṇavādī. <br>
  an10.87:20.2 Yampi, bhikkhave, bhikkhu amāyāvī hoti māyāvinayassa vaṇṇavādī, ayampi dhammo …pe… ekībhāvāya saṁvattati. <br>
  an10.87:21.1 Puna caparaṁ, bhikkhave, bhikkhu dhammānaṁ nisāmakajātiko hoti, dhammanisantiyā vaṇṇavādī. <br>
  an10.87:21.2 Yampi, bhikkhave, bhikkhu dhammānaṁ nisāmakajātiko hoti dhammanisantiyā vaṇṇavādī, ayampi dhammo …pe… ekībhāvāya saṁvattati. <br>
  an10.87:22.1 Puna caparaṁ, bhikkhave, bhikkhu paṭisallīno hoti, paṭisallānassa vaṇṇavādī. <br>
  an10.87:22.2 Yampi, bhikkhave, bhikkhu paṭisallīno hoti paṭisallānassa vaṇṇavādī, ayampi dhammo …pe… ekībhāvāya saṁvattati. <br>
  an10.87:23.1 Puna caparaṁ, bhikkhave, bhikkhu sabrahmacārīnaṁ paṭisanthārako hoti, paṭisanthārakassa vaṇṇavādī. <br>
  an10.87:23.2 Yampi, bhikkhave, bhikkhu sabrahmacārīnaṁ paṭisanthārako hoti paṭisanthārakassa vaṇṇavādī, ayampi dhammo piyatāya garutāya bhāvanāya sāmaññāya ekībhāvāya saṁvattati. <br>
  an10.87:24.1 Evarūpassa, bhikkhave, bhikkhuno kiñcāpi na evaṁ icchā uppajjeyya: <br>
  an10.87:24.2 ‘aho vata maṁ sabrahmacārī sakkareyyuṁ garuṁ kareyyuṁ māneyyuṁ pūjeyyun’ti, atha kho naṁ sabrahmacārī sakkaronti garuṁ karonti mānenti pūjenti. <br>
  an10.87:24.3 Taṁ kissa hetu? <br>
  an10.87:24.4 Tathāhissa, bhikkhave, viññū sabrahmacārī te pāpake akusale dhamme pahīne samanupassanti. <br>
  an10.87:25.1 Seyyathāpi, bhikkhave, bhaddassa assājānīyassa kiñcāpi na evaṁ icchā uppajjeyya: <br>
  an10.87:25.2 ‘aho vata maṁ manussā ājānīyaṭṭhāne ṭhapeyyuṁ, ājānīyabhojanañca bhojeyyuṁ, ājānīyaparimajjanañca parimajjeyyun’ti, atha kho naṁ manussā ājānīyaṭṭhāne ca ṭhapenti ājānīyabhojanañca bhojenti ājānīyaparimajjanañca parimajjanti. <br>
  an10.87:25.3 Taṁ kissa hetu? <br>
  an10.87:25.4 Tathāhissa, bhikkhave, viññū manussā tāni sāṭheyyāni kūṭeyyāni jimheyyāni vaṅkeyyāni pahīnāni samanupassanti. <br>
  an10.87:26.1 Evamevaṁ kho, bhikkhave, evarūpassa bhikkhuno kiñcāpi na evaṁ icchā uppajjeyya: <br>
  an10.87:26.2 ‘aho vata maṁ sabrahmacārī sakkareyyuṁ garuṁ kareyyuṁ māneyyuṁ pūjeyyun’ti, atha kho naṁ sabrahmacārī sakkaronti garuṁ karonti mānenti pūjenti. <br>
  an10.87:26.3 Taṁ kissa hetu? <br>
  an10.87:26.4 Tathāhissa, bhikkhave, viññū sabrahmacārī te pāpake akusale dhamme pahīne samanupassantī”ti. <br>
  an10.87:26.5 Sattamaṁ. "<br>
  an10.88:0.1 Aṅguttara Nikāya 10.88 <br>
  an10.88:0.2 9. Theravagga <br>
  an10.88:0.3 Akkosakasutta <br>
  an10.88:1.1 “Yo so, bhikkhave, bhikkhu akkosakaparibhāsako ariyūpavādī sabrahmacārīnaṁ ṭhānametaṁ avakāso yaṁ so dasannaṁ byasanānaṁ aññataraṁ byasanaṁ nigaccheyya. <br>
  an10.88:1.2 Katamesaṁ dasannaṁ? <br>
  an10.88:1.3 Anadhigataṁ nādhigacchati, adhigatā parihāyati, saddhammassa na vodāyanti, saddhammesu vā adhimāniko hoti anabhirato vā brahmacariyaṁ carati, aññataraṁ vā saṅkiliṭṭhaṁ āpattiṁ āpajjati, gāḷhaṁ vā rogātaṅkaṁ phusati, ummādaṁ vā pāpuṇāti cittakkhepaṁ, sammūḷho kālaṁ karoti, kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati. <br>
  an10.88:1.4 Yo so, bhikkhave, bhikkhu akkosakaparibhāsako ariyūpavādī sabrahmacārīnaṁ, ṭhānametaṁ avakāso yaṁ so imesaṁ dasannaṁ byasanānaṁ aññataraṁ byasanaṁ nigaccheyyā”ti. <br>
  an10.88:1.5 Aṭṭhamaṁ. "<br>
  an10.89:0.1 Aṅguttara Nikāya 10.89 <br>
  an10.89:0.2 9. Theravagga <br>
  an10.89:0.3 Kokālikasutta <br>
  an10.89:1.1 Atha kho kokāliko bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho kokāliko bhikkhu bhagavantaṁ etadavoca: <br>
  an10.89:1.2 “pāpicchā, bhante, sāriputtamoggallānā, pāpikānaṁ icchānaṁ vasaṁ gatā”ti. <br>
  an10.89:1.3 “Mā hevaṁ, kokālika, mā hevaṁ, kokālika. <br>
  an10.89:1.4 Pasādehi, kokālika, sāriputtamoggallānesu cittaṁ. <br>
  an10.89:1.5 Pesalā sāriputtamoggallānā”ti. <br>
  an10.89:2.1 Dutiyampi kho kokāliko bhikkhu bhagavantaṁ etadavoca: <br>
  an10.89:2.2 “kiñcāpi me, bhante, bhagavā saddhāyiko paccayiko, atha kho pāpicchāva sāriputtamoggallānā, pāpikānaṁ icchānaṁ vasaṁ gatā”ti. <br>
  an10.89:2.3 “Mā hevaṁ, kokālika, mā hevaṁ, kokālika. <br>
  an10.89:2.4 Pasādehi, kokālika, sāriputtamoggallānesu cittaṁ. <br>
  an10.89:2.5 Pesalā sāriputtamoggallānā”ti. <br>
  an10.89:3.1 Tatiyampi kho kokāliko bhikkhu bhagavantaṁ etadavoca: <br>
  an10.89:3.2 “kiñcāpi me, bhante, bhagavā saddhāyiko paccayiko, atha kho pāpicchāva sāriputtamoggallānā, pāpikānaṁ icchānaṁ vasaṁ gatā”ti. <br>
  an10.89:3.3 “Mā hevaṁ, kokālika, mā hevaṁ, kokālika. <br>
  an10.89:3.4 Pasādehi, kokālika, sāriputtamoggallānesu cittaṁ. <br>
  an10.89:3.5 Pesalā sāriputtamoggallānā”ti. <br>
  an10.89:4.1 Atha kho kokāliko bhikkhu uṭṭhāyāsanā bhagavantaṁ abhivādetvā padakkhiṇaṁ katvā pakkāmi. <br>
  an10.89:4.2 Acirapakkantassa ca kokālikassa bhikkhuno sāsapamattīhi pīḷakāhi sabbo kāyo phuṭo ahosi. <br>
  an10.89:4.3 Sāsapamattiyo hutvā muggamattiyo ahesuṁ, muggamattiyo hutvā kalāyamattiyo ahesuṁ, kalāyamattiyo hutvā kolaṭṭhimattiyo ahesuṁ, kolaṭṭhimattiyo hutvā kolamattiyo ahesuṁ, kolamattiyo hutvā āmalakamattiyo ahesuṁ, āmalakamattiyo hutvā tiṇḍukamattiyo ahesuṁ, tiṇḍukamattiyo hutvā, beḷuvasalāṭukamattiyo ahesuṁ, beḷuvasalāṭukamattiyo hutvā billamattiyo ahesuṁ, billamattiyo hutvā pabhijjiṁsu, pubbañca lohitañca pagghariṁsu. <br>
  an10.89:4.4 So sudaṁ kadalipattesu seti macchova visagilito. <br>
  an10.89:5.1 Atha kho turū paccekabrahmā yena kokāliko bhikkhu tenupasaṅkami; upasaṅkamitvā vehāse ṭhatvā kokālikaṁ bhikkhuṁ etadavoca: <br>
  an10.89:5.2 “pasādehi, kokālika, sāriputtamoggallānesu cittaṁ. <br>
  an10.89:5.3 Pesalā sāriputtamoggallānā”ti. <br>
  an10.89:5.4 “Kosi tvaṁ, āvuso”ti? <br>
  an10.89:5.5 “Ahaṁ turū paccekabrahmā”ti. <br>
  an10.89:5.6 “Nanu tvaṁ, āvuso, bhagavatā anāgāmī byākato, atha kiñcarahi idhāgato? <br>
  an10.89:5.7 Passa yāvañca te idaṁ aparaddhan”ti. <br>
  an10.89:6.1 Atha kho turū paccekabrahmā kokālikaṁ bhikkhuṁ gāthāhi ajjhabhāsi: <br>
  an10.89:7.1 “Purisassa hi jātassa, <br>
  an10.89:7.2 kuṭhārī jāyate mukhe; <br>
  an10.89:7.3 Yāya chindati attānaṁ, <br>
  an10.89:7.4 bālo dubbhāsitaṁ bhaṇaṁ. <br>
  an10.89:8.1 Yo nindiyaṁ pasaṁsati, <br>
  an10.89:8.2 Taṁ vā nindati yo pasaṁsiyo; <br>
  an10.89:8.3 Vicināti mukhena so kaliṁ, <br>
  an10.89:8.4 Kalinā tena sukhaṁ na vindati. <br>
  an10.89:9.1 Appamattako ayaṁ kali, <br>
  an10.89:9.2 Yo akkhesu dhanaparājayo; <br>
  an10.89:9.3 Sabbassāpi sahāpi attanā, <br>
  an10.89:9.4 Ayameva mahattaro kali; <br>
  an10.89:9.5 Yo sugatesu manaṁ padūsaye. <br>
  an10.89:10.1 Sataṁ sahassānaṁ nirabbudānaṁ, <br>
  an10.89:10.2 Chattiṁsati pañca ca abbudāni; <br>
  an10.89:10.3 Yamariyagarahī nirayaṁ upeti, <br>
  an10.89:10.4 Vācaṁ manañca paṇidhāya pāpakan”ti. <br>
  an10.89:11.1 Atha kho kokāliko bhikkhu teneva ābādhena kālamakāsi. <br>
  an10.89:11.2 Kālaṅkato ca kokāliko bhikkhu padumaṁ nirayaṁ upapajjati sāriputtamoggallānesu cittaṁ āghātetvā. <br>
  an10.89:12.1 Atha kho brahmā sahampati abhikkantāya rattiyā abhikkantavaṇṇo kevalakappaṁ jetavanaṁ obhāsetvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhito kho brahmā sahampati bhagavantaṁ etadavoca: <br>
  an10.89:12.2 “kokāliko, bhante, bhikkhu kālaṅkato. <br>
  an10.89:12.3 Kālaṅkato ca, bhante, kokāliko bhikkhu padumaṁ nirayaṁ upapanno sāriputtamoggallānesu cittaṁ āghātetvā”ti. <br>
  an10.89:12.4 Idamavoca brahmā sahampati. <br>
  an10.89:12.5 Idaṁ vatvā bhagavantaṁ abhivādetvā padakkhiṇaṁ katvā tatthevantaradhāyi. <br>
  an10.89:13.1 Atha kho bhagavā tassā rattiyā accayena bhikkhū āmantesi: <br>
  an10.89:13.2 “imaṁ, bhikkhave, rattiṁ brahmā sahampati abhikkantāya rattiyā abhikkantavaṇṇo kevalakappaṁ jetavanaṁ obhāsetvā yenāhaṁ tenupasaṅkami; upasaṅkamitvā maṁ abhivādetvā ekamantaṁ aṭṭhāsi. Ekamantaṁ ṭhito kho, bhikkhave, brahmā sahampati maṁ etadavoca: <br>
  an10.89:13.3 ‘kokāliko, bhante, bhikkhu kālaṅkato; <br>
  an10.89:13.4 kālaṅkato ca, bhante, kokāliko bhikkhu padumaṁ nirayaṁ upapanno sāriputtamoggallānesu cittaṁ āghātetvā’ti. <br>
  an10.89:13.5 Idamavoca, bhikkhave, brahmā sahampati. <br>
  an10.89:13.6 Idaṁ vatvā maṁ abhivādetvā padakkhiṇaṁ katvā tatthevantaradhāyī”ti. <br>
  an10.89:14.1 Evaṁ vutte, aññataro bhikkhu bhagavantaṁ etadavoca: <br>
  an10.89:14.2 “kīva dīghaṁ nu kho, bhante, padume niraye āyuppamāṇan”ti? <br>
  an10.89:14.3 “Dīghaṁ kho, bhikkhu, padume niraye āyuppamāṇaṁ. <br>
  an10.89:14.4 Na taṁ sukaraṁ saṅkhātuṁ: <br>
  an10.89:14.5 ‘ettakāni vassānīti vā ettakāni vassasatānīti vā ettakāni vassasahassānīti vā ettakāni vassasatasahassānīti vā’”ti. <br>
  an10.89:15.1 “Sakkā pana, bhante, upamaṁ kātun”ti? <br>
  an10.89:15.2 “Sakkā, bhikkhū”ti bhagavā avoca: <br>
  an10.89:15.3 “seyyathāpi, bhikkhu, vīsatikhāriko kosalako tilavāho tato puriso vassasatassa vassasatassa accayena ekamekaṁ tilaṁ uddhareyya. <br>
  an10.89:15.4 Khippataraṁ kho so, bhikkhu, vīsatikhāriko kosalako tilavāho iminā upakkamena parikkhayaṁ pariyādānaṁ gaccheyya, na tveva eko abbudo nirayo. <br>
  an10.89:15.5 Seyyathāpi, bhikkhu, vīsati abbudā nirayā; evameko nirabbudo nirayo. <br>
  an10.89:15.6 Seyyathāpi, bhikkhu, vīsati nirabbudā nirayā; evameko ababo nirayo. <br>
  an10.89:15.7 Seyyathāpi, bhikkhu, vīsati ababā nirayā; evameko aṭaṭo nirayo. <br>
  an10.89:15.8 Seyyathāpi, bhikkhu, vīsati aṭaṭā nirayā; evameko ahaho nirayo. <br>
  an10.89:15.9 Seyyathāpi, bhikkhu, vīsati ahahā nirayā; evameko kumudo nirayo. <br>
  an10.89:15.10 Seyyathāpi, bhikkhu, vīsati kumudā nirayā; evameko sogandhiko nirayo. <br>
  an10.89:15.11 Seyyathāpi, bhikkhu, vīsati sogandhikā nirayā; evameko uppalako nirayo. <br>
  an10.89:15.12 Seyyathāpi, bhikkhu, vīsati uppalakā nirayā; evameko puṇḍarīko nirayo. <br>
  an10.89:15.13 Seyyathāpi, bhikkhu, vīsati puṇḍarīkā nirayā; evameko padumo nirayo. <br>
  an10.89:15.14 Padumaṁ kho pana, bhikkhu, nirayaṁ kokāliko bhikkhu upapanno sāriputtamoggallānesu cittaṁ āghātetvā”ti. <br>
  an10.89:15.15 Idamavoca bhagavā. <br>
  an10.89:15.16 Idaṁ vatvāna sugato athāparaṁ etadavoca satthā: <br>
  an10.89:16.1 “Purisassa hi jātassa, <br>
  an10.89:16.2 kuṭhārī jāyate mukhe; <br>
  an10.89:16.3 Yāya chindati attānaṁ, <br>
  an10.89:16.4 bālo dubbhāsitaṁ bhaṇaṁ. <br>
  an10.89:17.1 Yo nindiyaṁ pasaṁsati, <br>
  an10.89:17.2 Taṁ vā nindati yo pasaṁsiyo; <br>
  an10.89:17.3 Vicināti mukhena so kaliṁ, <br>
  an10.89:17.4 Kalinā tena sukhaṁ na vindati. <br>
  an10.89:18.1 Appamattako ayaṁ kali, <br>
  an10.89:18.2 Yo akkhesu dhanaparājayo; <br>
  an10.89:18.3 Sabbassāpi sahāpi attanā, <br>
  an10.89:18.4 Ayameva mahattaro kali; <br>
  an10.89:18.5 Yo sugatesu manaṁ padūsaye. <br>
  an10.89:19.1 Sataṁ sahassānaṁ nirabbudānaṁ, <br>
  an10.89:19.2 Chattiṁsati pañca ca abbudāni; <br>
  an10.89:19.3 Yamariyagarahī nirayaṁ upeti, <br>
  an10.89:19.4 Vācaṁ manañca paṇidhāya pāpakan”ti. <br>
  an10.89:19.5 Navamaṁ. "<br>
  an10.90:0.1 Aṅguttara Nikāya 10.90 <br>
  an10.90:0.2 9. Theravagga <br>
  an10.90:0.3 Khīṇāsavabalasutta <br>
  an10.90:1.1 Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ sāriputtaṁ bhagavā etadavoca: <br>
  an10.90:1.2 “kati nu kho, sāriputta, khīṇāsavassa bhikkhuno balāni, yehi balehi samannāgato khīṇāsavo bhikkhu āsavānaṁ khayaṁ paṭijānāti: <br>
  an10.90:1.3 ‘khīṇā me āsavā’”ti? <br>
  an10.90:2.1 “Dasa, bhante, khīṇāsavassa bhikkhuno balāni, yehi balehi samannāgato khīṇāsavo bhikkhu āsavānaṁ khayaṁ paṭijānāti: <br>
  an10.90:2.2 ‘khīṇā me āsavā’ti. <br>
  an10.90:2.3 Katamāni dasa? <br>
  an10.90:2.4 Idha, bhante, khīṇāsavassa bhikkhuno aniccato sabbe saṅkhārā yathābhūtaṁ sammappaññāya sudiṭṭhā honti. <br>
  an10.90:2.5 Yampi, bhante, khīṇāsavassa bhikkhuno aniccato sabbe saṅkhārā yathābhūtaṁ sammappaññāya sudiṭṭhā honti, idampi, bhante, khīṇāsavassa bhikkhuno balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti: <br>
  an10.90:2.6 ‘khīṇā me āsavā’ti. <br>
  an10.90:3.1 Puna caparaṁ, bhante, khīṇāsavassa bhikkhuno aṅgārakāsūpamā kāmā yathābhūtaṁ sammappaññāya sudiṭṭhā honti. <br>
  an10.90:3.2 Yampi, bhante, khīṇāsavassa bhikkhuno aṅgārakāsūpamā kāmā yathābhūtaṁ sammappaññāya sudiṭṭhā honti, idampi, bhante, khīṇāsavassa bhikkhuno balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti: <br>
  an10.90:3.3 ‘khīṇā me āsavā’ti. <br>
  an10.90:4.1 Puna caparaṁ, bhante, khīṇāsavassa bhikkhuno vivekaninnaṁ cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ byantībhūtaṁ sabbaso āsavaṭṭhāniyehi dhammehi. <br>
  an10.90:4.2 Yampi, bhante, khīṇāsavassa bhikkhuno vivekaninnaṁ cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ byantībhūtaṁ sabbaso āsavaṭṭhāniyehi dhammehi, idampi, bhante, khīṇāsavassa bhikkhuno balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti: <br>
  an10.90:4.3 ‘khīṇā me āsavā’ti. <br>
  an10.90:5.1 Puna caparaṁ, bhante, khīṇāsavassa bhikkhuno cattāro satipaṭṭhānā bhāvitā honti subhāvitā. <br>
  an10.90:5.2 Yampi, bhante, khīṇāsavassa bhikkhuno cattāro satipaṭṭhānā bhāvitā honti subhāvitā, idampi, bhante, khīṇāsavassa bhikkhuno balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti: <br>
  an10.90:5.3 ‘khīṇā me āsavā’ti. <br>
  an10.90:6.1 Puna caparaṁ, bhante, khīṇāsavassa bhikkhuno cattāro sammappadhānā bhāvitā honti subhāvitā …pe… <br>
  an10.90:6.2 cattāro iddhipādā bhāvitā honti subhāvitā …pe… <br>
  an10.90:6.3 pañcindriyāni … <br>
  an10.90:6.4 pañca balāni bhāvitāni honti subhāvitāni … <br>
  an10.90:6.5 satta bojjhaṅgā bhāvitā honti subhāvitā … <br>
  an10.90:6.6 ariyo aṭṭhaṅgiko maggo bhāvito hoti subhāvito. <br>
  an10.90:6.7 Yampi, bhante, khīṇāsavassa bhikkhuno ariyo aṭṭhaṅgiko maggo bhāvito hoti subhāvito, idampi, bhante, khīṇāsavassa bhikkhuno balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti: <br>
  an10.90:6.8 ‘khīṇā me āsavā’ti. <br>
  an10.90:7.1 Imāni kho, bhante, dasa khīṇāsavassa bhikkhuno balāni, yehi balehi samannāgato khīṇāsavo bhikkhu āsavānaṁ khayaṁ paṭijānāti: <br>
  an10.90:7.2 ‘khīṇā me āsavā’”ti. <br>
  an10.90:7.3 Dasamaṁ. <br>
  an10.90:7.4 Theravaggo catuttho. <br>
  an10.90:8.0 Tassuddānaṁ <br>
  an10.90:8.1 Vāhanānando puṇṇiyo, <br>
  an10.90:8.2 byākaraṁ katthimāniko; <br>
  an10.90:8.3 Napiyakkosakokāli, <br>
  an10.90:8.4 khīṇāsavabalena cāti. "<br>
  an10.91:0.1 Aṅguttara Nikāya 10.91 <br>
  an10.91:0.2 10. Upālivagga <br>
  an10.91:0.3 Kāmabhogīsutta <br>
  an10.91:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.91:1.2 Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca: <br>
  an10.91:2.1 “Dasayime, gahapati, kāmabhogī santo saṁvijjamānā lokasmiṁ. <br>
  an10.91:2.2 Katame dasa? <br>
  an10.91:2.3 Idha, gahapati, ekacco kāmabhogī adhammena bhoge pariyesati sāhasena; <br>
  an10.91:2.4 adhammena bhoge pariyesitvā sāhasena na attānaṁ sukheti na pīṇeti na saṁvibhajati na puññāni karoti. <br>
  an10.91:3.1 Idha pana, gahapati, ekacco kāmabhogī adhammena bhoge pariyesati sāhasena; <br>
  an10.91:3.2 adhammena bhoge pariyesitvā sāhasena attānaṁ sukheti pīṇeti, na saṁvibhajati na puññāni karoti. <br>
  an10.91:4.1 Idha pana, gahapati, ekacco kāmabhogī adhammena bhoge pariyesati sāhasena; <br>
  an10.91:4.2 adhammena bhoge pariyesitvā sāhasena attānaṁ sukheti pīṇeti saṁvibhajati puññāni karoti. <br>
  an10.91:5.1 Idha pana, gahapati, ekacco kāmabhogī dhammādhammena bhoge pariyesati sāhasenapi asāhasenapi; <br>
  an10.91:5.2 dhammādhammena bhoge pariyesitvā sāhasenapi asāhasenapi na attānaṁ sukheti na pīṇeti na saṁvibhajati na puññāni karoti. <br>
  an10.91:6.1 Idha pana, gahapati, ekacco kāmabhogī dhammādhammena bhoge pariyesati sāhasenapi asāhasenapi; <br>
  an10.91:6.2 dhammādhammena bhoge pariyesitvā sāhasenapi asāhasenapi attānaṁ sukheti pīṇeti, na saṁvibhajati na puññāni karoti. <br>
  an10.91:7.1 Idha pana, gahapati, ekacco kāmabhogī dhammādhammena bhoge pariyesati sāhasenapi asāhasenapi; <br>
  an10.91:7.2 dhammādhammena bhoge pariyesitvā sāhasenapi asāhasenapi attānaṁ sukheti pīṇeti saṁvibhajati puññāni karoti. <br>
  an10.91:8.1 Idha pana, gahapati, ekacco kāmabhogī dhammena bhoge pariyesati asāhasena; <br>
  an10.91:8.2 dhammena bhoge pariyesitvā asāhasena na attānaṁ sukheti na pīṇeti na saṁvibhajati na puññāni karoti. <br>
  an10.91:9.1 Idha pana, gahapati, ekacco kāmabhogī dhammena bhoge pariyesati asāhasena; <br>
  an10.91:9.2 dhammena bhoge pariyesitvā asāhasena attānaṁ sukheti pīṇeti, na saṁvibhajati na puññāni karoti. <br>
  an10.91:10.1 Idha pana, gahapati, ekacco kāmabhogī dhammena bhoge pariyesati asāhasena; <br>
  an10.91:10.2 dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti. <br>
  an10.91:10.3 Te ca bhoge gathito mucchito ajjhosanno anādīnavadassāvī anissaraṇapañño paribhuñjati. <br>
  an10.91:11.1 Idha pana, gahapati, ekacco kāmabhogī dhammena bhoge pariyesati asāhasena; <br>
  an10.91:11.2 dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti. <br>
  an10.91:11.3 Te ca bhoge agathito amucchito anajjhosanno ādīnavadassāvī nissaraṇapañño paribhuñjati. <br>
  an10.91:12.1 Tatra, gahapati, yvāyaṁ kāmabhogī adhammena bhoge pariyesati sāhasena, adhammena bhoge pariyesitvā sāhasena na attānaṁ sukheti na pīṇeti na saṁvibhajati na puññāni karoti, ayaṁ, gahapati, kāmabhogī tīhi ṭhānehi gārayho. <br>
  an10.91:12.2 ‘Adhammena bhoge pariyesati sāhasenā’ti, iminā paṭhamena ṭhānena gārayho. <br>
  an10.91:12.3 ‘Na attānaṁ sukheti na pīṇetī’ti, iminā dutiyena ṭhānena gārayho. <br>
  an10.91:12.4 ‘Na saṁvibhajati na puññāni karotī’ti, iminā tatiyena ṭhānena gārayho. <br>
  an10.91:12.5 Ayaṁ, gahapati, kāmabhogī imehi tīhi ṭhānehi gārayho. <br>
  an10.91:13.1 Tatra, gahapati, yvāyaṁ kāmabhogī adhammena bhoge pariyesati sāhasena, adhammena bhoge pariyesitvā sāhasena attānaṁ sukheti pīṇeti na saṁvibhajati na puññāni karoti, ayaṁ, gahapati, kāmabhogī dvīhi ṭhānehi gārayho ekena ṭhānena pāsaṁso. <br>
  an10.91:13.2 ‘Adhammena bhoge pariyesati sāhasenā’ti, iminā paṭhamena ṭhānena gārayho. <br>
  an10.91:13.3 ‘Attānaṁ sukheti pīṇetī’ti, iminā ekena ṭhānena pāsaṁso. <br>
  an10.91:13.4 ‘Na saṁvibhajati na puññāni karotī’ti iminā dutiyena ṭhānena gārayho. <br>
  an10.91:13.5 Ayaṁ, gahapati, kāmabhogī imehi dvīhi ṭhānehi gārayho iminā ekena ṭhānena pāsaṁso. <br>
  an10.91:14.1 Tatra, gahapati, yvāyaṁ kāmabhogī adhammena bhoge pariyesati sāhasena, adhammena bhoge pariyesitvā sāhasena attānaṁ sukheti pīṇeti saṁvibhajati puññāni karoti, ayaṁ, gahapati, kāmabhogī ekena ṭhānena gārayho dvīhi ṭhānehi pāsaṁso. <br>
  an10.91:14.2 ‘Adhammena bhoge pariyesati sāhasenā’ti, iminā ekena ṭhānena gārayho. <br>
  an10.91:14.3 ‘Attānaṁ sukheti pīṇetī’ti, iminā paṭhamena ṭhānena pāsaṁso. <br>
  an10.91:14.4 ‘Saṁvibhajati puññāni karotī’ti, iminā dutiyena ṭhānena pāsaṁso. <br>
  an10.91:14.5 Ayaṁ, gahapati, kāmabhogī iminā ekena ṭhānena gārayho, imehi dvīhi ṭhānehi pāsaṁso. <br>
  an10.91:15.1 Tatra, gahapati, yvāyaṁ kāmabhogī dhammādhammena bhoge pariyesati sāhasenapi asāhasenapi, dhammādhammena bhoge pariyesitvā sāhasenapi asāhasenapi na attānaṁ sukheti na pīṇeti na saṁvibhajati na puññāni karoti, ayaṁ, gahapati, kāmabhogī ekena ṭhānena pāsaṁso tīhi ṭhānehi gārayho. <br>
  an10.91:15.2 ‘Dhammena bhoge pariyesati asāhasenā’ti, iminā ekena ṭhānena pāsaṁso. <br>
  an10.91:15.3 ‘Adhammena bhoge pariyesati sāhasenā’ti, iminā paṭhamena ṭhānena gārayho. <br>
  an10.91:15.4 ‘Na attānaṁ sukheti na pīṇetī’ti, iminā dutiyena ṭhānena gārayho. <br>
  an10.91:15.5 ‘Na saṁvibhajati na puññāni karotī’ti, iminā tatiyena ṭhānena gārayho. <br>
  an10.91:15.6 Ayaṁ, gahapati, kāmabhogī iminā ekena ṭhānena pāsaṁso imehi tīhi ṭhānehi gārayho. <br>
  an10.91:16.1 Tatra, gahapati, yvāyaṁ kāmabhogī dhammādhammena bhoge pariyesati sāhasenapi asāhasenapi, dhammādhammena bhoge pariyesitvā sāhasenapi asāhasenapi attānaṁ sukheti pīṇeti na saṁvibhajati na puññāni karoti, ayaṁ, gahapati, kāmabhogī dvīhi ṭhānehi pāsaṁso dvīhi ṭhānehi gārayho. <br>
  an10.91:16.2 ‘Dhammena bhoge pariyesati asāhasenā’ti, iminā paṭhamena ṭhānena pāsaṁso. <br>
  an10.91:16.3 ‘Adhammena bhoge pariyesati sāhasenā’ti, iminā paṭhamena ṭhānena gārayho. <br>
  an10.91:16.4 ‘Attānaṁ sukheti pīṇetī’ti, iminā dutiyena ṭhānena pāsaṁso. <br>
  an10.91:16.5 ‘Na saṁvibhajati na puññāni karotī’ti, iminā dutiyena ṭhānena gārayho. <br>
  an10.91:16.6 Ayaṁ, gahapati, kāmabhogī imehi dvīhi ṭhānehi pāsaṁso imehi dvīhi ṭhānehi gārayho. <br>
  an10.91:17.1 Tatra, gahapati, yvāyaṁ kāmabhogī dhammādhammena bhoge pariyesati sāhasenapi asāhasenapi, dhammādhammena bhoge pariyesitvā sāhasenapi asāhasenapi attānaṁ sukheti pīṇeti saṁvibhajati puññāni karoti, ayaṁ, gahapati, kāmabhogī tīhi ṭhānehi pāsaṁso ekena ṭhānena gārayho. <br>
  an10.91:17.2 ‘Dhammena bhoge pariyesati asāhasenā’ti, iminā paṭhamena ṭhānena pāsaṁso. <br>
  an10.91:17.3 ‘Adhammena bhoge pariyesati sāhasenā’ti, iminā ekena ṭhānena gārayho. <br>
  an10.91:17.4 ‘Attānaṁ sukheti pīṇetī’ti, iminā dutiyena ṭhānena pāsaṁso. <br>
  an10.91:17.5 ‘Saṁvibhajati puññāni karotī’ti, iminā tatiyena ṭhānena pāsaṁso. <br>
  an10.91:17.6 Ayaṁ, gahapati, kāmabhogī imehi tīhi ṭhānehi pāsaṁso iminā ekena ṭhānena gārayho. <br>
  an10.91:18.1 Tatra, gahapati, yvāyaṁ kāmabhogī dhammena bhoge pariyesati asāhasena, dhammena bhoge pariyesitvā asāhasena na attānaṁ sukheti na pīṇeti na saṁvibhajati na puññāni karoti, ayaṁ, gahapati, kāmabhogī ekena ṭhānena pāsaṁso dvīhi ṭhānehi gārayho. <br>
  an10.91:18.2 ‘Dhammena bhoge pariyesati asāhasenā’ti, iminā ekena ṭhānena pāsaṁso. <br>
  an10.91:18.3 ‘Na attānaṁ sukheti na pīṇetī’ti, iminā paṭhamena ṭhānena gārayho. <br>
  an10.91:18.4 ‘Na saṁvibhajati na puññāni karotī’ti, iminā dutiyena ṭhānena gārayho. <br>
  an10.91:18.5 Ayaṁ, gahapati, kāmabhogī iminā ekena ṭhānena pāsaṁso imehi dvīhi ṭhānehi gārayho. <br>
  an10.91:19.1 Tatra, gahapati, yvāyaṁ kāmabhogī dhammena bhoge pariyesati asāhasena, dhammena bhoge pariyesitvā asāhasena attānaṁ sukheti pīṇeti na saṁvibhajati na puññāni karoti, ayaṁ, gahapati, kāmabhogī dvīhi ṭhānehi pāsaṁso ekena ṭhānena gārayho. <br>
  an10.91:19.2 ‘Dhammena bhoge pariyesati asāhasenā’ti, iminā paṭhamena ṭhānena pāsaṁso. <br>
  an10.91:19.3 ‘Attānaṁ sukheti pīṇetī’ti, iminā dutiyena ṭhānena pāsaṁso. <br>
  an10.91:19.4 ‘Na saṁvibhajati na puññāni karotī’ti iminā ekena ṭhānena gārayho. <br>
  an10.91:19.5 Ayaṁ, gahapati, kāmabhogī imehi dvīhi ṭhānehi pāsaṁso iminā ekena ṭhānena gārayho. <br>
  an10.91:20.1 Tatra, gahapati yvāyaṁ kāmabhogī dhammena bhoge pariyesati asāhasena, dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti, te ca bhoge gathito mucchito ajjhosanno anādīnavadassāvī anissaraṇapañño paribhuñjati, ayaṁ, gahapati, kāmabhogī tīhi ṭhānehi pāsaṁso ekena ṭhānena gārayho. <br>
  an10.91:20.2 ‘Dhammena bhoge pariyesati asāhasenā’ti, iminā paṭhamena ṭhānena pāsaṁso. <br>
  an10.91:20.3 ‘Attānaṁ sukheti pīṇetī’ti, iminā dutiyena ṭhānena pāsaṁso. <br>
  an10.91:20.4 ‘Saṁvibhajati puññāni karotī’ti, iminā tatiyena ṭhānena pāsaṁso. <br>
  an10.91:20.5 ‘Te ca bhoge gathito mucchito ajjhosanno anādīnavadassāvī anissaraṇapañño paribhuñjatī’ti, iminā ekena ṭhānena gārayho. <br>
  an10.91:20.6 Ayaṁ, gahapati, kāmabhogī imehi tīhi ṭhānehi pāsaṁso iminā ekena ṭhānena gārayho. <br>
  an10.91:21.1 Tatra, gahapati, yvāyaṁ kāmabhogī dhammena bhoge pariyesati asāhasena, dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti, te ca bhoge agathito amucchito anajjhosanno ādīnavadassāvī nissaraṇapañño paribhuñjati, ayaṁ, gahapati, kāmabhogī catūhi ṭhānehi pāsaṁso. <br>
  an10.91:21.2 ‘Dhammena bhoge pariyesati asāhasenā’ti, iminā paṭhamena ṭhānena pāsaṁso. <br>
  an10.91:21.3 ‘Attānaṁ sukheti pīṇetī’ti, iminā dutiyena ṭhānena pāsaṁso. <br>
  an10.91:21.4 ‘Saṁvibhajati puññāni karotī’ti, iminā tatiyena ṭhānena pāsaṁso. <br>
  an10.91:21.5 ‘Te ca bhoge agathito amucchito anajjhosanno ādīnavadassāvī nissaraṇapañño paribhuñjatī’ti, iminā catutthena ṭhānena pāsaṁso. <br>
  an10.91:21.6 Ayaṁ, gahapati, kāmabhogī imehi catūhi ṭhānehi pāsaṁso. <br>
  an10.91:22.1 Ime kho, gahapati, dasa kāmabhogī santo saṁvijjamānā lokasmiṁ. <br>
  an10.91:22.2 Imesaṁ kho, gahapati, dasannaṁ kāmabhogīnaṁ yvāyaṁ kāmabhogī dhammena bhoge pariyesati asāhasena, dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti, te ca bhoge agathito amucchito anajjhosanno ādīnavadassāvī nissaraṇapañño paribhuñjati, ayaṁ imesaṁ dasannaṁ kāmabhogīnaṁ aggo ca seṭṭho ca pāmokkho ca uttamo ca pavaro ca. <br>
  an10.91:22.3 Seyyathāpi, gahapati, gavā khīraṁ, khīramhā dadhi, dadhimhā navanītaṁ, navanītamhā sappi, sappimhā sappimaṇḍo. Sappimaṇḍo tattha aggamakkhāyati. <br>
  an10.91:23.1 Evamevaṁ kho, gahapati, imesaṁ dasannaṁ kāmabhogīnaṁ yvāyaṁ kāmabhogī dhammena bhoge pariyesati asāhasena, dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti, te ca bhoge agathito amucchito anajjhosanno ādīnavadassāvī nissaraṇapañño paribhuñjati, ayaṁ imesaṁ dasannaṁ kāmabhogīnaṁ aggo ca seṭṭho ca pāmokkho ca uttamo ca pavaro cā”ti. <br>
  an10.91:23.2 Paṭhamaṁ. "<br>
  an10.92:0.1 Aṅguttara Nikāya 10.92 <br>
  an10.92:0.2 10. Upālivagga <br>
  an10.92:0.3 Bhayasutta <br>
  an10.92:1.1 Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca: <br>
  an10.92:2.1 “Yato, kho, gahapati, ariyasāvakassa pañca bhayāni verāni vūpasantāni honti, catūhi ca sotāpattiyaṅgehi samannāgato hoti, ariyo cassa ñāyo paññāya sudiṭṭho hoti suppaṭividdho, so ākaṅkhamāno attanāva attānaṁ byākareyya: <br>
  an10.92:2.2 ‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto. Sotāpannohamasmi avinipātadhammo niyato sambodhiparāyaṇo’ti. <br>
  an10.92:3.1 Katamāni pañca bhayāni verāni vūpasantāni honti? <br>
  an10.92:3.2 Yaṁ, gahapati, pāṇātipātī pāṇātipātapaccayā diṭṭhadhammikampi bhayaṁ veraṁ pasavati samparāyikampi bhayaṁ veraṁ pasavati cetasikampi dukkhaṁ domanassaṁ paṭisaṁvedeti, pāṇātipātā paṭivirato neva diṭṭhadhammikampi bhayaṁ veraṁ pasavati na samparāyikampi bhayaṁ veraṁ pasavati na cetasikampi dukkhaṁ domanassaṁ paṭisaṁvedeti. <br>
  an10.92:3.3 Pāṇātipātā paṭiviratassa evaṁ taṁ bhayaṁ veraṁ vūpasantaṁ hoti. <br>
  an10.92:4.1 Yaṁ, gahapati, adinnādāyī …pe… <br>
  an10.92:4.2 kāmesumicchācārī … <br>
  an10.92:4.3 musāvādī … <br>
  an10.92:4.4 surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi bhayaṁ veraṁ pasavati samparāyikampi bhayaṁ veraṁ pasavati cetasikampi dukkhaṁ domanassaṁ paṭisaṁvedeti, surāmerayamajjapamādaṭṭhānā paṭivirato neva diṭṭhadhammikampi bhayaṁ veraṁ pasavati na samparāyikampi bhayaṁ veraṁ pasavati na cetasikampi dukkhaṁ domanassaṁ paṭisaṁvedeti. <br>
  an10.92:4.5 Surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti. <br>
  an10.92:4.6 Imāni pañca bhayāni verāni vūpasantāni honti. <br>
  an10.92:5.1 Katamehi catūhi sotāpattiyaṅgehi samannāgato hoti? <br>
  an10.92:5.2 Idha, gahapati, ariyasāvako buddhe aveccappasādena samannāgato hoti: <br>
  an10.92:5.3 ‘itipi so bhagavā …pe… buddho bhagavā’ti; <br>
  an10.92:5.4 dhamme aveccappasādena samannāgato hoti: <br>
  an10.92:5.5 ‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti; <br>
  an10.92:5.6 saṅghe aveccappasādena samannāgato hoti: <br>
  an10.92:5.7 ‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ cattāri purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti; <br>
  an10.92:5.8 ariyakantehi sīlehi samannāgato hoti ‘akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi’. <br>
  an10.92:5.9 Imehi catūhi sotāpattiyaṅgehi samannāgato hoti. <br>
  an10.92:6.1 Katamo cassa ariyo ñāyo paññāya sudiṭṭho hoti suppaṭividdho? <br>
  an10.92:6.2 Idha, gahapati, ariyasāvako iti paṭisañcikkhati: <br>
  an10.92:6.3 ‘iti imasmiṁ sati idaṁ hoti; imassuppādā idaṁ uppajjati; <br>
  an10.92:6.4 imasmiṁ asati idaṁ na hoti; imassa nirodhā idaṁ nirujjhati, yadidaṁ—<br>
  an10.92:6.5 avijjāpaccayā saṅkhārā, <br>
  an10.92:6.6 saṅkhārapaccayā viññāṇaṁ, <br>
  an10.92:6.7 viññāṇapaccayā nāmarūpaṁ, <br>
  an10.92:6.8 nāmarūpapaccayā saḷāyatanaṁ, <br>
  an10.92:6.9 saḷāyatanapaccayā phasso, <br>
  an10.92:6.10 phassapaccayā vedanā, <br>
  an10.92:6.11 vedanāpaccayā taṇhā, <br>
  an10.92:6.12 taṇhāpaccayā upādānaṁ, <br>
  an10.92:6.13 upādānapaccayā bhavo, <br>
  an10.92:6.14 bhavapaccayā jāti, <br>
  an10.92:6.15 jātipaccayā jarāmaraṇaṁ sokaparidevadukkhadomanassupāyāsā sambhavanti, <br>
  an10.92:6.16 evametassa kevalassa dukkhakkhandhassa samudayo hoti; <br>
  an10.92:6.17 avijjāya tveva asesavirāganirodhā saṅkhāranirodho …pe… <br>
  an10.92:6.18 evametassa kevalassa dukkhakkhandhassa nirodho hotī’ti. <br>
  an10.92:6.19 Ayañcassa ariyo ñāyo paññāya sudiṭṭho hoti suppaṭividdho. <br>
  an10.92:7.1 Yato kho, gahapati, ariyasāvakassa imāni pañca bhayāni verāni vūpasantāni honti, imehi ca catūhi sotāpattiyaṅgehi samannāgato hoti, ayañcassa ariyo ñāyo paññāya sudiṭṭho hoti suppaṭividdho, so ākaṅkhamāno attanāva attānaṁ byākareyya: <br>
  an10.92:7.2 ‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto; sotāpannohamasmi avinipātadhammo niyato sambodhiparāyaṇo’”ti. <br>
  an10.92:7.3 Dutiyaṁ. "<br>
  an10.93:0.1 Aṅguttara Nikāya 10.93 <br>
  an10.93:0.2 10. Upālivagga <br>
  an10.93:0.3 Kiṁdiṭṭhikasutta <br>
  an10.93:1.1 Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an10.93:1.2 Atha kho anāthapiṇḍiko gahapati divā divassa sāvatthiyā nikkhami bhagavantaṁ dassanāya. <br>
  an10.93:1.3 Atha kho anāthapiṇḍikassa gahapatissa etadahosi: <br>
  an10.93:1.4 “akālo kho tāva bhagavantaṁ dassanāya. <br>
  an10.93:1.5 Paṭisallīno bhagavā. <br>
  an10.93:1.6 Manobhāvanīyānampi bhikkhūnaṁ akālo dassanāya. <br>
  an10.93:1.7 Paṭisallīnā manobhāvanīyā bhikkhū. <br>
  an10.93:1.8 Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti. <br>
  an10.93:2.1 Atha kho anāthapiṇḍiko gahapati yena aññatitthiyānaṁ paribbājakānaṁ ārāmo tenupasaṅkami. <br>
  an10.93:2.2 Tena kho pana samayena aññatitthiyā paribbājakā saṅgamma samāgamma unnādino uccāsaddamahāsaddā anekavihitaṁ tiracchānakathaṁ kathentā nisinnā honti. <br>
  an10.93:2.3 Addasaṁsu kho te aññatitthiyā paribbājakā anāthapiṇḍikaṁ gahapatiṁ dūratova āgacchantaṁ. <br>
  an10.93:2.4 Disvāna aññamaññaṁ saṇṭhāpesuṁ: <br>
  an10.93:2.5 “appasaddā bhonto hontu, mā bhonto saddamakattha. <br>
  an10.93:2.6 Ayaṁ anāthapiṇḍiko gahapati ārāmaṁ āgacchati samaṇassa gotamassa sāvako. <br>
  an10.93:2.7 Yāvatā kho pana samaṇassa gotamassa sāvakā gihī odātavasanā sāvatthiyaṁ paṭivasanti, ayaṁ tesaṁ aññataro anāthapiṇḍiko gahapati. <br>
  an10.93:2.8 Appasaddakāmā kho pana te āyasmanto appasaddavinītā appasaddassa vaṇṇavādino. <br>
  an10.93:2.9 Appeva nāma appasaddaṁ parisaṁ viditvā upasaṅkamitabbaṁ maññeyyā”ti. <br>
  an10.93:3.1 Atha kho te aññatitthiyā paribbājakā tuṇhī ahesuṁ. <br>
  an10.93:3.2 Atha kho anāthapiṇḍiko gahapati yena te aññatitthiyā paribbājakā tenupasaṅkami; upasaṅkamitvā tehi aññatitthiyehi paribbājakehi saddhiṁ sammodi. <br>
  an10.93:3.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ te aññatitthiyā paribbājakā etadavocuṁ: <br>
  an10.93:3.4 “vadehi, gahapati, kiṁdiṭṭhiko samaṇo gotamo”ti? <br>
  an10.93:3.5 “Na kho ahaṁ, bhante, bhagavato sabbaṁ diṭṭhiṁ jānāmī”ti. <br>
  an10.93:4.1 “Iti kira tvaṁ, gahapati, na samaṇassa gotamassa sabbaṁ diṭṭhiṁ jānāsi; <br>
  an10.93:4.2 vadehi, gahapati, kiṁdiṭṭhikā bhikkhū”ti? <br>
  an10.93:4.3 “Bhikkhūnampi kho ahaṁ, bhante, na sabbaṁ diṭṭhiṁ jānāmī”ti. <br>
  an10.93:5.1 “Iti kira tvaṁ, gahapati, na samaṇassa gotamassa sabbaṁ diṭṭhiṁ jānāsi napi bhikkhūnaṁ sabbaṁ diṭṭhiṁ jānāsi; <br>
  an10.93:5.2 vadehi, gahapati, kiṁdiṭṭhikosi tuvan”ti? <br>
  an10.93:5.3 “Etaṁ kho, bhante, amhehi na dukkaraṁ byākātuṁ yaṁdiṭṭhikā mayaṁ. <br>
  an10.93:5.4 Iṅgha tāva āyasmanto yathāsakāni diṭṭhigatāni byākarontu, pacchāpetaṁ amhehi na dukkaraṁ bhavissati byākātuṁ yaṁdiṭṭhikā mayan”ti. <br>
  an10.93:6.1 Evaṁ vutte, aññataro paribbājako anāthapiṇḍikaṁ gahapatiṁ etadavoca: <br>
  an10.93:6.2 “sassato loko, idameva saccaṁ moghamaññanti—<br>
  an10.93:6.3 evaṁdiṭṭhiko ahaṁ, gahapatī”ti. <br>
  an10.93:7.1 Aññataropi kho paribbājako anāthapiṇḍikaṁ gahapatiṁ etadavoca: <br>
  an10.93:7.2 “asassato loko, idameva saccaṁ moghamaññanti—<br>
  an10.93:7.3 evaṁdiṭṭhiko ahaṁ, gahapatī”ti. <br>
  an10.93:8.1 Aññataropi kho paribbājako anāthapiṇḍikaṁ gahapatiṁ etadavoca: <br>
  an10.93:8.2 “antavā loko …pe… <br>
  an10.93:8.3 anantavā loko … <br>
  an10.93:8.4 taṁ jīvaṁ taṁ sarīraṁ … <br>
  an10.93:8.5 aññaṁ jīvaṁ aññaṁ sarīraṁ … <br>
  an10.93:8.6 hoti tathāgato paraṁ maraṇā … <br>
  an10.93:8.7 na hoti tathāgato paraṁ maraṇā … <br>
  an10.93:8.8 hoti ca na ca hoti tathāgato paraṁ maraṇā … <br>
  an10.93:8.9 neva hoti na na hoti tathāgato paraṁ maraṇā, idameva saccaṁ moghamaññanti—<br>
  an10.93:8.10 evaṁdiṭṭhiko ahaṁ, gahapatī”ti. <br>
  an10.93:9.1 Evaṁ vutte, anāthapiṇḍiko gahapati te paribbājake etadavoca: <br>
  an10.93:9.2 “yvāyaṁ, bhante, āyasmā evamāha: <br>
  an10.93:9.3 ‘sassato loko, idameva saccaṁ moghamaññanti—<br>
  an10.93:9.4 evaṁdiṭṭhiko ahaṁ, gahapatī’ti, <br>
  an10.93:9.5 imassa ayamāyasmato diṭṭhi attano vā ayonisomanasikārahetu uppannā paratoghosapaccayā vā. <br>
  an10.93:9.6 Sā kho panesā diṭṭhi bhūtā saṅkhatā cetayitā paṭiccasamuppannā. <br>
  an10.93:9.7 Yaṁ kho pana kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. <br>
  an10.93:9.8 Yadaniccaṁ taṁ dukkhaṁ. <br>
  an10.93:9.9 Yaṁ dukkhaṁ tadeveso āyasmā allīno, tadeveso āyasmā ajjhupagato. <br>
  an10.93:10.1 Yopāyaṁ, bhante, āyasmā evamāha: <br>
  an10.93:10.2 ‘asassato loko, idameva saccaṁ moghamaññanti—<br>
  an10.93:10.3 evaṁdiṭṭhiko ahaṁ, gahapatī’ti, <br>
  an10.93:10.4 imassāpi ayamāyasmato diṭṭhi attano vā ayonisomanasikārahetu uppannā paratoghosapaccayā vā. <br>
  an10.93:10.5 Sā kho panesā diṭṭhi bhūtā saṅkhatā cetayitā paṭiccasamuppannā. <br>
  an10.93:10.6 Yaṁ kho pana kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. <br>
  an10.93:10.7 Yadaniccaṁ taṁ dukkhaṁ. <br>
  an10.93:10.8 Yaṁ dukkhaṁ tadeveso āyasmā allīno, tadeveso āyasmā ajjhupagato. <br>
  an10.93:11.1 Yopāyaṁ, bhante, āyasmā evamāha: <br>
  an10.93:11.2 ‘antavā loko …pe… <br>
  an10.93:11.3 anantavā loko … <br>
  an10.93:11.4 taṁ jīvaṁ taṁ sarīraṁ … <br>
  an10.93:11.5 aññaṁ jīvaṁ aññaṁ sarīraṁ … <br>
  an10.93:11.6 hoti tathāgato paraṁ maraṇā … <br>
  an10.93:11.7 na hoti tathāgato paraṁ maraṇā … <br>
  an10.93:11.8 hoti ca na ca hoti tathāgato paraṁ maraṇā … <br>
  an10.93:11.9 neva hoti na na hoti tathāgato paraṁ maraṇā, idameva saccaṁ moghamaññanti—<br>
  an10.93:11.10 evaṁdiṭṭhiko ahaṁ, gahapatī’ti, <br>
  an10.93:11.11 imassāpi ayamāyasmato diṭṭhi attano vā ayonisomanasikārahetu uppannā paratoghosapaccayā vā. <br>
  an10.93:11.12 Sā kho panesā diṭṭhi bhūtā saṅkhatā cetayitā paṭiccasamuppannā. <br>
  an10.93:11.13 Yaṁ kho pana kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. <br>
  an10.93:11.14 Yadaniccaṁ taṁ dukkhaṁ. <br>
  an10.93:11.15 Yaṁ dukkhaṁ tadeveso āyasmā allīno, tadeveso āyasmā ajjhupagato”ti. <br>
  an10.93:12.1 Evaṁ vutte te paribbājakā anāthapiṇḍikaṁ gahapatiṁ etadavocuṁ: <br>
  an10.93:12.2 “byākatāni kho, gahapati, amhehi sabbeheva yathāsakāni diṭṭhigatāni. <br>
  an10.93:12.3 Vadehi, gahapati, kiṁdiṭṭhikosi tuvan”ti? <br>
  an10.93:12.4 “Yaṁ kho, bhante, kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. <br>
  an10.93:12.5 Yadaniccaṁ taṁ dukkhaṁ. <br>
  an10.93:12.6 ‘Yaṁ dukkhaṁ taṁ netaṁ mama, nesohamasmi, na meso attā’ti—<br>
  an10.93:12.7 evaṁdiṭṭhiko ahaṁ, bhante”ti. <br>
  an10.93:13.1 “Yaṁ kho, gahapati, kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. <br>
  an10.93:13.2 Yadaniccaṁ taṁ dukkhaṁ. <br>
  an10.93:13.3 Yaṁ dukkhaṁ tadeva tvaṁ, gahapati, allīno, tadeva tvaṁ, gahapati, ajjhupagato”ti. <br>
  an10.93:14.1 “Yaṁ kho, bhante, kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. <br>
  an10.93:14.2 Yadaniccaṁ taṁ dukkhaṁ. <br>
  an10.93:14.3 ‘Yaṁ dukkhaṁ taṁ netaṁ mama, nesohamasmi, nameso attā’ti—evametaṁ yathābhūtaṁ sammappaññāya sudiṭṭhaṁ. <br>
  an10.93:14.4 Tassa ca uttari nissaraṇaṁ yathābhūtaṁ pajānāmī”ti. <br>
  an10.93:15.1 Evaṁ vutte te paribbājakā tuṇhībhūtā maṅkubhūtā pattakkhandhā adhomukhā pajjhāyantā appaṭibhānā nisīdiṁsu. <br>
  an10.93:15.2 Atha kho anāthapiṇḍiko gahapati te paribbājake tuṇhībhūte maṅkubhūte pattakkhandhe adhomukhe pajjhāyante appaṭibhāne viditvā uṭṭhāyāsanā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho anāthapiṇḍiko gahapati yāvatako ahosi tehi aññatitthiyehi paribbājakehi saddhiṁ kathāsallāpo taṁ sabbaṁ bhagavato ārocesi. <br>
  an10.93:15.3 “Sādhu sādhu, gahapati. <br>
  an10.93:15.4 Evaṁ kho te, gahapati, moghapurisā kālena kālaṁ sahadhammena suniggahitaṁ niggahetabbā”ti. <br>
  an10.93:16.1 Atha kho bhagavā anāthapiṇḍikaṁ gahapatiṁ dhammiyā kathāya sandassesi samādapesi samuttejesi sampahaṁsesi. <br>
  an10.93:16.2 Atha kho anāthapiṇḍiko gahapati bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi. <br>
  an10.93:17.1 Atha kho bhagavā acirapakkante anāthapiṇḍike gahapatimhi bhikkhū āmantesi: <br>
  an10.93:17.2 “yopi so, bhikkhave, bhikkhu vassasatupasampanno imasmiṁ dhammavinaye, sopi evamevaṁ aññatitthiye paribbājake sahadhammena suniggahitaṁ niggaṇheyya yathā taṁ anāthapiṇḍikena gahapatinā niggahitā”ti. <br>
  an10.93:17.3 Tatiyaṁ. "<br>
  an10.94:0.1 Aṅguttara Nikāya 10.94 <br>
  an10.94:0.2 10. Upālivagga <br>
  an10.94:0.3 Vajjiyamāhitasutta <br>
  an10.94:1.1 Ekaṁ samayaṁ bhagavā campāyaṁ viharati gaggarāya pokkharaṇiyā tīre. <br>
  an10.94:1.2 Atha kho vajjiyamāhito gahapati divā divassa campāya nikkhami bhagavantaṁ dassanāya. <br>
  an10.94:1.3 Atha kho vajjiyamāhitassa gahapatissa etadahosi: <br>
  an10.94:1.4 “akālo kho tāva bhagavantaṁ dassanāya. <br>
  an10.94:1.5 Paṭisallīno bhagavā. <br>
  an10.94:1.6 Manobhāvanīyānampi bhikkhūnaṁ akālo dassanāya. <br>
  an10.94:1.7 Paṭisallīnā manobhāvanīyāpi bhikkhū. <br>
  an10.94:1.8 Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti. <br>
  an10.94:2.1 Atha kho vajjiyamāhito gahapati yena aññatitthiyānaṁ paribbājakānaṁ ārāmo tenupasaṅkami. <br>
  an10.94:2.2 Tena kho pana samayena te aññatitthiyā paribbājakā saṅgamma samāgamma unnādino uccāsaddamahāsaddā anekavihitaṁ tiracchānakathaṁ kathentā nisinnā honti. <br>
  an10.94:3.1 Addasaṁsu kho te aññatitthiyā paribbājakā vajjiyamāhitaṁ gahapatiṁ dūratova āgacchantaṁ. Disvāna aññamaññaṁ saṇṭhāpesuṁ: <br>
  an10.94:3.2 “appasaddā bhonto hontu. Mā bhonto saddamakattha. <br>
  an10.94:3.3 Ayaṁ vajjiyamāhito gahapati āgacchati samaṇassa gotamassa sāvako. <br>
  an10.94:3.4 Yāvatā kho pana samaṇassa gotamassa sāvakā gihī odātavasanā campāyaṁ paṭivasanti, ayaṁ tesaṁ aññataro vajjiyamāhito gahapati. <br>
  an10.94:3.5 Appasaddakāmā kho pana te āyasmanto appasaddavinītā appasaddassa vaṇṇavādino. <br>
  an10.94:3.6 Appeva nāma appasaddaṁ parisaṁ viditvā upasaṅkamitabbaṁ maññeyyā”ti. <br>
  an10.94:4.1 Atha kho te aññatitthiyā paribbājakā tuṇhī ahesuṁ. <br>
  an10.94:4.2 Atha kho vajjiyamāhito gahapati yena te aññatitthiyā paribbājakā tenupasaṅkami; upasaṅkamitvā tehi aññatitthiyehi paribbājakehi saddhiṁ sammodi. <br>
  an10.94:4.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinnaṁ kho vajjiyamāhitaṁ gahapatiṁ te aññatitthiyā paribbājakā etadavocuṁ: <br>
  an10.94:4.4 “saccaṁ kira, gahapati, samaṇo gotamo sabbaṁ tapaṁ garahati, sabbaṁ tapassiṁ lūkhājīviṁ ekaṁsena upakkosati upavadatī”ti? <br>
  an10.94:4.5 “Na kho, bhante, bhagavā sabbaṁ tapaṁ garahati napi sabbaṁ tapassiṁ lūkhājīviṁ ekaṁsena upakkosati upavadati. <br>
  an10.94:4.6 Gārayhaṁ kho, bhante, bhagavā garahati, pasaṁsitabbaṁ pasaṁsati. <br>
  an10.94:4.7 Gārayhaṁ kho pana, bhante, bhagavā garahanto pasaṁsitabbaṁ pasaṁsanto vibhajjavādo bhagavā. <br>
  an10.94:4.8 Na so bhagavā ettha ekaṁsavādo”ti. <br>
  an10.94:5.1 Evaṁ vutte, aññataro paribbājako vajjiyamāhitaṁ gahapatiṁ etadavoca: <br>
  an10.94:5.2 “āgamehi tvaṁ, gahapati, yassa tvaṁ samaṇassa gotamassa vaṇṇaṁ bhāsati, samaṇo gotamo venayiko appaññattiko”ti? <br>
  an10.94:5.3 “Etthapāhaṁ, bhante, āyasmante vakkhāmi sahadhammena: <br>
  an10.94:5.4 ‘idaṁ kusalan’ti, bhante, bhagavatā paññattaṁ; <br>
  an10.94:5.5 ‘idaṁ akusalan’ti, bhante, bhagavatā paññattaṁ. <br>
  an10.94:5.6 Iti kusalākusalaṁ bhagavā paññāpayamāno sapaññattiko bhagavā; <br>
  an10.94:5.7 na so bhagavā venayiko appaññattiko”ti. <br>
  an10.94:6.1 Evaṁ vutte te paribbājakā tuṇhībhūtā maṅkubhūtā pattakkhandhā adhomukhā pajjhāyantā appaṭibhānā nisīdiṁsu. <br>
  an10.94:6.2 Atha kho vajjiyamāhito gahapati te paribbājake tuṇhībhūte maṅkubhūte pattakkhandhe adhomukhe pajjhāyante appaṭibhāne viditvā uṭṭhāyāsanā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. <br>
  an10.94:6.3 Ekamantaṁ nisinno kho vajjiyamāhito gahapati yāvatako ahosi tehi aññatitthiyehi paribbājakehi saddhiṁ kathāsallāpo taṁ sabbaṁ bhagavato ārocesi. <br>
  an10.94:7.1 “Sādhu sādhu, gahapati. <br>
  an10.94:7.2 Evaṁ kho te, gahapati, moghapurisā kālena kālaṁ sahadhammena suniggahitaṁ niggahetabbā. <br>
  an10.94:7.3 Nāhaṁ, gahapati, sabbaṁ tapaṁ tapitabbanti vadāmi; <br>
  an10.94:7.4 na ca panāhaṁ, gahapati, sabbaṁ tapaṁ na tapitabbanti vadāmi; <br>
  an10.94:7.5 nāhaṁ, gahapati, sabbaṁ samādānaṁ samāditabbanti vadāmi; <br>
  an10.94:7.6 na panāhaṁ, gahapati, sabbaṁ samādānaṁ na samāditabbanti vadāmi; <br>
  an10.94:7.7 nāhaṁ, gahapati, sabbaṁ padhānaṁ padahitabbanti vadāmi; <br>
  an10.94:7.8 na panāhaṁ, gahapati, sabbaṁ padhānaṁ na padahitabbanti vadāmi; <br>
  an10.94:7.9 nāhaṁ, gahapati, sabbo paṭinissaggo paṭinissajjitabboti vadāmi. <br>
  an10.94:7.10 Na panāhaṁ, gahapati, sabbo paṭinissaggo na paṭinissajjitabboti vadāmi; <br>
  an10.94:7.11 nāhaṁ, gahapati, sabbā vimutti vimuccitabbāti vadāmi; <br>
  an10.94:7.12 na panāhaṁ, gahapati, sabbā vimutti na vimuccitabbāti vadāmi. <br>
  an10.94:8.1 Yañhi, gahapati, tapaṁ tapato akusalā dhammā abhivaḍḍhanti, kusalā dhammā parihāyanti, evarūpaṁ tapaṁ na tapitabbanti vadāmi. <br>
  an10.94:8.2 Yañca khvassa, gahapati, tapaṁ tapato akusalā dhammā parihāyanti, kusalā dhammā abhivaḍḍhanti, evarūpaṁ tapaṁ tapitabbanti vadāmi. <br>
  an10.94:9.1 Yañhi, gahapati, samādānaṁ samādiyato akusalā dhammā abhivaḍḍhanti, kusalā dhammā parihāyanti, evarūpaṁ samādānaṁ na samāditabbanti vadāmi. <br>
  an10.94:9.2 Yañca khvassa, gahapati, samādānaṁ samādiyato akusalā dhammā parihāyanti, kusalā dhammā abhivaḍḍhanti, evarūpaṁ samādānaṁ samāditabbanti vadāmi. <br>
  an10.94:10.1 Yañhi, gahapati, padhānaṁ padahato akusalā dhammā abhivaḍḍhanti, kusalā dhammā parihāyanti, evarūpaṁ padhānaṁ na padahitabbanti vadāmi. <br>
  an10.94:10.2 Yañca khvassa, gahapati, padhānaṁ padahato akusalā dhammā parihāyanti kusalā dhammā abhivaḍḍhanti, evarūpaṁ padhānaṁ padahitabbanti vadāmi. <br>
  an10.94:11.1 Yañhi, gahapati, paṭinissaggaṁ paṭinissajjato akusalā dhammā abhivaḍḍhanti, kusalā dhammā parihāyanti, evarūpo paṭinissaggo na paṭinissajjitabboti vadāmi. <br>
  an10.94:11.2 Yañca khvassa, gahapati, paṭinissaggaṁ paṭinissajjato akusalā dhammā parihāyanti, kusalā dhammā abhivaḍḍhanti, evarūpo paṭinissaggo paṭinissajjitabboti vadāmi. <br>
  an10.94:12.1 Yañhi, gahapati, vimuttiṁ vimuccato akusalā dhammā abhivaḍḍhanti, kusalā dhammā parihāyanti, evarūpā vimutti na vimuccitabbāti vadāmi. <br>
  an10.94:12.2 Yañca khvassa, gahapati, vimuttiṁ vimuccato akusalā dhammā parihāyanti, kusalā dhammā abhivaḍḍhanti, evarūpā vimutti vimuccitabbāti vadāmī”ti. <br>
  an10.94:13.1 Atha kho vajjiyamāhito gahapati bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi. <br>
  an10.94:14.1 Atha kho bhagavā acirapakkante vajjiyamāhite gahapatimhi bhikkhū āmantesi: <br>
  an10.94:14.2 “yopi so, bhikkhave, bhikkhu dīgharattaṁ apparajakkho imasmiṁ dhammavinaye, sopi evamevaṁ aññatitthiye paribbājake sahadhammena suniggahitaṁ niggaṇheyya yathā taṁ vajjiyamāhitena gahapatinā niggahitā”ti. <br>
  an10.94:14.3 Catutthaṁ. "<br>
  an10.95:0.1 Aṅguttara Nikāya 10.95 <br>
  an10.95:0.2 10. Upālivagga <br>
  an10.95:0.3 Uttiyasutta <br>
  an10.95:1.1 Atha kho uttiyo paribbājako yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  an10.95:1.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho uttiyo paribbājako bhagavantaṁ etadavoca: <br>
  an10.95:1.3 “kiṁ nu kho, bho gotama, sassato loko, idameva saccaṁ moghamaññan”ti? <br>
  an10.95:1.4 “Abyākataṁ kho etaṁ, uttiya, mayā: <br>
  an10.95:1.5 ‘sassato loko, idameva saccaṁ moghamaññan’”ti. <br>
  an10.95:2.1 “Kiṁ pana, bho gotama, asassato loko, idameva saccaṁ moghamaññan”ti? <br>
  an10.95:2.2 “Etampi kho, uttiya, abyākataṁ mayā: <br>
  an10.95:2.3 ‘asassato loko, idameva saccaṁ moghamaññan’”ti. <br>
  an10.95:3.1 “Kiṁ nu kho, bho gotama, antavā loko …pe… <br>
  an10.95:3.2 anantavā loko … <br>
  an10.95:3.3 taṁ jīvaṁ taṁ sarīraṁ … <br>
  an10.95:3.4 aññaṁ jīvaṁ aññaṁ sarīraṁ … <br>
  an10.95:3.5 hoti tathāgato paraṁ maraṇā … <br>
  an10.95:3.6 na hoti tathāgato paraṁ maraṇā … <br>
  an10.95:3.7 hoti ca na ca hoti tathāgato paraṁ maraṇā … <br>
  an10.95:3.8 neva hoti na na hoti tathāgato paraṁ maraṇā, idameva saccaṁ moghamaññan”ti? <br>
  an10.95:3.9 “Etampi kho, uttiya, abyākataṁ mayā: <br>
  an10.95:3.10 ‘neva hoti na na hoti tathāgato paraṁ maraṇā, idameva saccaṁ moghamaññan’”ti. <br>
  an10.95:4.1 “‘Kiṁ nu kho, bho gotama, sassato loko, idameva saccaṁ moghamaññan’ti, iti puṭṭho samāno ‘abyākataṁ kho etaṁ, uttiya, mayā—<br>
  an10.95:4.2 sassato loko, idameva saccaṁ moghamaññan’ti vadesi. <br>
  an10.95:5.1 ‘Kiṁ pana, bho gotama, asassato loko, idameva saccaṁ moghamaññan’ti, iti puṭṭho samāno: <br>
  an10.95:5.2 ‘etampi kho, uttiya, abyākataṁ mayā asassato loko, idameva saccaṁ moghamaññan’ti vadesi. <br>
  an10.95:6.1 ‘Kiṁ nu kho, bho gotama, antavā loko …pe… <br>
  an10.95:6.2 anantavā loko … <br>
  an10.95:6.3 taṁ jīvaṁ taṁ sarīraṁ … <br>
  an10.95:6.4 aññaṁ jīvaṁ aññaṁ sarīraṁ … <br>
  an10.95:6.5 hoti tathāgato paraṁ maraṇā … <br>
  an10.95:6.6 na hoti tathāgato paraṁ maraṇā … <br>
  an10.95:6.7 hoti ca na ca hoti tathāgato paraṁ maraṇā … <br>
  an10.95:6.8 neva hoti na na hoti tathāgato paraṁ maraṇā, idameva saccaṁ moghamaññan’ti, iti puṭṭho samāno: <br>
  an10.95:6.9 ‘etampi kho, uttiya, abyākataṁ mayā—<br>
  an10.95:6.10 neva hoti na na hoti tathāgato paraṁ maraṇā, idameva saccaṁ moghamaññan’ti vadesi. <br>
  an10.95:6.11 Atha kiñcarahi bhotā gotamena byākatan”ti? <br>
  an10.95:7.1 “Abhiññāya kho ahaṁ, uttiya, sāvakānaṁ dhammaṁ desemi sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāyā”ti. <br>
  an10.95:8.1 “Yaṁ panetaṁ bhavaṁ gotamo abhiññāya sāvakānaṁ dhammaṁ desesi sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya, sabbo vā tena loko nīyati upaḍḍho vā tibhāgo vā”ti? <br>
  an10.95:8.2 Evaṁ vutte, bhagavā tuṇhī ahosi. <br>
  an10.95:9.1 Atha kho āyasmato ānandassa etadahosi: <br>
  an10.95:9.2 “mā hevaṁ kho uttiyo paribbājako pāpakaṁ diṭṭhigataṁ paṭilabhi: <br>
  an10.95:9.3 ‘sabbasāmukkaṁsikaṁ vata me samaṇo gotamo pañhaṁ puṭṭho saṁsādeti, no vissajjeti, na nūna visahatī’ti. <br>
  an10.95:9.4 Tadassa uttiyassa paribbājakassa dīgharattaṁ ahitāya dukkhāyā”ti. <br>
  an10.95:10.1 Atha kho āyasmā ānando uttiyaṁ paribbājakaṁ etadavoca: <br>
  an10.95:10.2 “tenahāvuso uttiya, upamaṁ te karissāmi. <br>
  an10.95:10.3 Upamāya m’idhekacce viññū purisā bhāsitassa atthaṁ ājānanti. <br>
  an10.95:10.4 Seyyathāpi, āvuso uttiya, rañño paccantimaṁ nagaraṁ daḷhuddhāpaṁ daḷhapākāratoraṇaṁ ekadvāraṁ. <br>
  an10.95:10.5 Tatrassa dovāriko paṇḍito byatto medhāvī aññātānaṁ nivāretā ñātānaṁ pavesetā. <br>
  an10.95:10.6 So tassa nagarassa samantā anupariyāyapathaṁ anukkamati. Anupariyāyapathaṁ anukkamamāno na passeyya pākārasandhiṁ vā pākāravivaraṁ vā, antamaso biḷāranikkhamanamattampi. <br>
  an10.95:10.7 No ca khvassa evaṁ ñāṇaṁ hoti: ‘ettakā pāṇā imaṁ nagaraṁ pavisanti vā nikkhamanti vā’ti. <br>
  an10.95:10.8 Atha khvassa evamettha hoti: ‘ye kho keci oḷārikā pāṇā imaṁ nagaraṁ pavisanti vā nikkhamanti vā, sabbe te iminā dvārena pavisanti vā nikkhamanti vā’ti. <br>
  an10.95:11.1 Evamevaṁ kho, āvuso uttiya, na tathāgatassa evaṁ ussukkaṁ hoti: ‘sabbo vā tena loko nīyati, upaḍḍho vā, tibhāgo vā’ti. <br>
  an10.95:11.2 Atha kho evamettha tathāgatassa hoti: ‘ye kho keci lokamhā nīyiṁsu vā nīyanti vā nīyissanti vā, sabbe te pañca nīvaraṇe pahāya cetaso upakkilese paññāya dubbalīkaraṇe, catūsu satipaṭṭhānesu suppatiṭṭhitacittā, satta bojjhaṅge yathābhūtaṁ bhāvetvā. <br>
  an10.95:11.3 Evamete lokamhā nīyiṁsu vā nīyanti vā nīyissanti vā’ti. <br>
  an10.95:11.4 Yadeva kho tvaṁ, āvuso uttiya, bhagavantaṁ pañhaṁ apucchi tadevetaṁ pañhaṁ bhagavantaṁ aññena pariyāyena apucchi. <br>
  an10.95:11.5 Tasmā te taṁ bhagavā na byākāsī”ti. <br>
  an10.95:11.6 Pañcamaṁ. "<br>
  an10.96:0.1 Aṅguttara Nikāya 10.96 <br>
  an10.96:0.2 10. Upālivagga <br>
  an10.96:0.3 Kokanudasutta <br>
  an10.96:1.1 Ekaṁ samayaṁ āyasmā ānando rājagahe viharati tapodārāme. <br>
  an10.96:1.2 Atha kho āyasmā ānando rattiyā paccūsasamayaṁ paccuṭṭhāya yena tapodā tenupasaṅkami gattāni parisiñcituṁ. <br>
  an10.96:1.3 Tapodāya gattāni parisiñcitvā paccuttaritvā ekacīvaro aṭṭhāsi gattāni pubbāpayamāno. <br>
  an10.96:1.4 Kokanudopi kho paribbājako rattiyā paccūsasamayaṁ paccuṭṭhāya yena tapodā tenupasaṅkami gattāni parisiñcituṁ. <br>
  an10.96:2.1 Addasā kho kokanudo paribbājako āyasmantaṁ ānandaṁ dūratova āgacchantaṁ. <br>
  an10.96:2.2 Disvāna āyasmantaṁ ānandaṁ etadavoca: <br>
  an10.96:2.3 “kvettha, āvuso”ti? <br>
  an10.96:2.4 “Ahamāvuso, bhikkhū”ti. <br>
  an10.96:3.1 “Katamesaṁ, āvuso, bhikkhūnan”ti? <br>
  an10.96:3.2 “Samaṇānaṁ, āvuso, sakyaputtiyānan”ti. <br>
  an10.96:4.1 “Puccheyyāma mayaṁ āyasmantaṁ kiñcideva desaṁ, sace āyasmā okāsaṁ karoti pañhassa veyyākaraṇāyā”ti. <br>
  an10.96:4.2 “Pucchāvuso, sutvā vedissāmā”ti. <br>
  an10.96:5.1 “Kiṁ nu kho, bho, ‘sassato loko, idameva saccaṁ moghamaññan’ti—evaṁdiṭṭhi bhavan”ti? <br>
  an10.96:5.2 “Na kho ahaṁ, āvuso, evaṁdiṭṭhi: <br>
  an10.96:5.3 ‘sassato loko, idameva saccaṁ moghamaññan’”ti. <br>
  an10.96:6.1 “Kiṁ pana, bho, ‘asassato loko, idameva saccaṁ moghamaññan’ti—evaṁdiṭṭhi bhavan”ti? <br>
  an10.96:6.2 “Na kho ahaṁ, āvuso, evaṁdiṭṭhi: <br>
  an10.96:6.3 ‘asassato loko, idameva saccaṁ moghamaññan’”ti. <br>
  an10.96:7.1 “Kiṁ nu kho, bho, antavā loko …pe… <br>
  an10.96:7.2 anantavā loko … <br>
  an10.96:7.3 taṁ jīvaṁ taṁ sarīraṁ … <br>
  an10.96:7.4 aññaṁ jīvaṁ aññaṁ sarīraṁ … <br>
  an10.96:7.5 hoti tathāgato paraṁ maraṇā … <br>
  an10.96:7.6 na hoti tathāgato paraṁ maraṇā … <br>
  an10.96:7.7 hoti ca na ca hoti tathāgato paraṁ maraṇā … <br>
  an10.96:7.8 neva hoti na na hoti tathāgato paraṁ maraṇā, idameva saccaṁ moghamaññanti—evaṁdiṭṭhi bhavan”ti? <br>
  an10.96:7.9 “Na kho ahaṁ, āvuso, evaṁdiṭṭhi: <br>
  an10.96:7.10 ‘neva hoti na na hoti tathāgato paraṁ maraṇā, idameva saccaṁ moghamaññan’”ti. <br>
  an10.96:8.1 “Tena hi bhavaṁ na jānāti, na passatī”ti? <br>
  an10.96:8.2 “Na kho ahaṁ, āvuso, na jānāmi na passāmi. <br>
  an10.96:8.3 Jānāmahaṁ, āvuso, passāmī”ti. <br>
  an10.96:9.1 “‘Kiṁ nu kho, bho, sassato loko, idameva saccaṁ moghamaññanti—<br>
  an10.96:9.2 evaṁdiṭṭhi bhavan’ti, iti puṭṭho samāno: <br>
  an10.96:9.3 ‘na kho ahaṁ, āvuso, evaṁdiṭṭhi—<br>
  an10.96:9.4 sassato loko, idameva saccaṁ moghamaññan’ti vadesi. <br>
  an10.96:10.1 ‘Kiṁ pana, bho, asassato loko, idameva saccaṁ moghamaññanti—<br>
  an10.96:10.2 evaṁdiṭṭhi bhavan’ti, iti puṭṭho samāno: <br>
  an10.96:10.3 ‘na kho ahaṁ, āvuso, evaṁdiṭṭhi—<br>
  an10.96:10.4 asassato loko, idameva saccaṁ moghamaññan’ti vadesi. <br>
  an10.96:11.1 Kiṁ nu kho, bho, antavā loko …pe… <br>
  an10.96:11.2 anantavā loko … <br>
  an10.96:11.3 taṁ jīvaṁ taṁ sarīraṁ … <br>
  an10.96:11.4 aññaṁ jīvaṁ aññaṁ sarīraṁ … <br>
  an10.96:11.5 hoti tathāgato paraṁ maraṇā … <br>
  an10.96:11.6 na hoti tathāgato paraṁ maraṇā … <br>
  an10.96:11.7 hoti ca na ca hoti tathāgato paraṁ maraṇā … <br>
  an10.96:11.8 neva hoti na na hoti tathāgato paraṁ maraṇā, idameva saccaṁ moghamaññanti—<br>
  an10.96:11.9 evaṁdiṭṭhi bhavanti, iti puṭṭho samāno: <br>
  an10.96:11.10 ‘na kho ahaṁ, āvuso, evaṁdiṭṭhi—<br>
  an10.96:11.11 neva hoti na na hoti tathāgato paraṁ maraṇā, idameva saccaṁ moghamaññan’ti vadesi. <br>
  an10.96:12.1 ‘Tena hi bhavaṁ na jānāti na passatī’ti, iti puṭṭho samāno: <br>
  an10.96:12.2 ‘na kho ahaṁ, āvuso, na jānāmi na passāmi. <br>
  an10.96:12.3 Jānāmahaṁ, āvuso, passāmī’ti vadesi. <br>
  an10.96:12.4 Yathā kathaṁ panāvuso, imassa bhāsitassa attho daṭṭhabbo”ti? <br>
  an10.96:13.1 “‘Sassato loko, idameva saccaṁ moghamaññan’ti kho, āvuso, diṭṭhigatametaṁ. <br>
  an10.96:13.2 ‘Asassato loko, idameva saccaṁ moghamaññan’ti kho, āvuso, diṭṭhigatametaṁ. <br>
  an10.96:13.3 Antavā loko …pe… <br>
  an10.96:13.4 anantavā loko … <br>
  an10.96:13.5 taṁ jīvaṁ taṁ sarīraṁ … <br>
  an10.96:13.6 aññaṁ jīvaṁ aññaṁ sarīraṁ … <br>
  an10.96:13.7 hoti tathāgato paraṁ maraṇā … <br>
  an10.96:13.8 na hoti tathāgato paraṁ maraṇā … <br>
  an10.96:13.9 hoti ca na ca hoti tathāgato paraṁ maraṇā … <br>
  an10.96:13.10 ‘neva hoti na na hoti tathāgato paraṁ maraṇā, idameva saccaṁ moghamaññan’ti kho, āvuso, diṭṭhigatametaṁ. <br>
  an10.96:14.1 Yāvatā, āvuso, diṭṭhi yāvatā diṭṭhiṭṭhānaṁ diṭṭhiadhiṭṭhānaṁ diṭṭhipariyuṭṭhānaṁ diṭṭhisamuṭṭhānaṁ diṭṭhisamugghāto, tamahaṁ jānāmi tamahaṁ passāmi. <br>
  an10.96:14.2 Tamahaṁ jānanto tamahaṁ passanto kyāhaṁ vakkhāmi: <br>
  an10.96:14.3 ‘na jānāmi na passāmī’ti? <br>
  an10.96:14.4 Jānāmahaṁ, āvuso, passāmī”ti. <br>
  an10.96:15.1 “Ko nāmo āyasmā, kathañca panāyasmantaṁ sabrahmacārī jānantī”ti? <br>
  an10.96:15.2 “‘Ānando’ti kho me, āvuso, nāmaṁ. <br>
  an10.96:15.3 ‘Ānando’ti ca pana maṁ sabrahmacārī jānantī”ti. <br>
  an10.96:15.4 “Mahācariyena vata kira, bho, saddhiṁ mantayamānā na jānimha: <br>
  an10.96:15.5 ‘āyasmā ānando’ti. <br>
  an10.96:15.6 Sace hi mayaṁ jāneyyāma: <br>
  an10.96:15.7 ‘ayaṁ āyasmā ānando’ti, ettakampi no nappaṭibhāyeyya. <br>
  an10.96:15.8 Khamatu ca me āyasmā ānando”ti. <br>
  an10.96:15.9 Chaṭṭhaṁ. "<br>
  an10.97:0.1 Aṅguttara Nikāya 10.97 <br>
  an10.97:0.2 10. Upālivagga <br>
  an10.97:0.3 Āhuneyyasutta <br>
  an10.97:1.1 “Dasahi, bhikkhave, dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa. <br>
  an10.97:2.1 Katamehi dasahi? <br>
  an10.97:2.2 Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu. <br>
  an10.97:3.1 Bahussuto hoti sutadharo sutasannicayo. Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. <br>
  an10.97:4.1 Kalyāṇamitto hoti kalyāṇasahāyo kalyāṇasampavaṅko. <br>
  an10.97:5.1 Sammādiṭṭhiko hoti sammādassanena samannāgato. <br>
  an10.97:6.1 Anekavihitaṁ iddhividhaṁ paccanubhoti—ekopi hutvā bahudhā hoti; bahudhāpi hutvā eko hoti; āvibhāvaṁ, tirobhāvaṁ; tirokuṭṭaṁ tiropākāraṁ tiropabbataṁ asajjamāno gacchati, seyyathāpi ākāse; pathaviyāpi ummujjanimujjaṁ karoti, seyyathāpi udake; udakepi abhijjamāne gacchati, seyyathāpi pathaviyaṁ; ākāsepi pallaṅkena kamati, seyyathāpi pakkhī sakuṇo; imepi candimasūriye evaṁmahiddhike evaṁmahānubhāve pāṇinā parāmasati parimajjati, yāva brahmalokāpi kāyena vasaṁ vatteti. <br>
  an10.97:7.1 Dibbāya sotadhātuyā visuddhāya atikkantamānusikāya ubho sadde suṇāti dibbe ca mānuse ca ye dūre santike ca. <br>
  an10.97:8.1 Parasattānaṁ parapuggalānaṁ cetasā ceto paricca pajānāti. <br>
  an10.97:8.2 Sarāgaṁ vā cittaṁ ‘sarāgaṁ cittan’ti pajānāti; <br>
  an10.97:8.3 vītarāgaṁ vā cittaṁ ‘vītarāgaṁ cittan’ti pajānāti; <br>
  an10.97:8.4 sadosaṁ vā cittaṁ … <br>
  an10.97:8.5 vītadosaṁ vā cittaṁ … <br>
  an10.97:8.6 samohaṁ vā cittaṁ … <br>
  an10.97:8.7 vītamohaṁ vā cittaṁ … <br>
  an10.97:8.8 saṅkhittaṁ vā cittaṁ … <br>
  an10.97:8.9 vikkhittaṁ vā cittaṁ … <br>
  an10.97:8.10 mahaggataṁ vā cittaṁ … <br>
  an10.97:8.11 amahaggataṁ vā cittaṁ … <br>
  an10.97:8.12 sauttaraṁ vā cittaṁ … <br>
  an10.97:8.13 anuttaraṁ vā cittaṁ … <br>
  an10.97:8.14 samāhitaṁ vā cittaṁ … <br>
  an10.97:8.15 asamāhitaṁ vā cittaṁ … <br>
  an10.97:8.16 vimuttaṁ vā cittaṁ … <br>
  an10.97:8.17 avimuttaṁ vā cittaṁ ‘avimuttaṁ cittan’ti pajānāti. <br>
  an10.97:9.1 Anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe: ‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto idhūpapanno’ti, iti sākāraṁ sauddesaṁ anekavihitaṁ pubbenivāsaṁ anussarati. <br>
  an10.97:10.1 Dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti: ‘ime vata kho bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā; ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ lokaṁ upapannā’ti. Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti. <br>
  an10.97:11.1 Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an10.97:12.1 Imehi kho, bhikkhave, dasahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti. <br>
  an10.97:12.2 Sattamaṁ. "<br>
  an10.98:0.1 Aṅguttara Nikāya 10.98 <br>
  an10.98:0.2 10. Upālivagga <br>
  an10.98:0.3 Therasutta <br>
  an10.98:1.1 “Dasahi, bhikkhave, dhammehi samannāgato thero bhikkhu yassaṁ yassaṁ disāyaṁ viharati, phāsuyeva viharati. <br>
  an10.98:1.2 Katamehi dasahi? <br>
  an10.98:1.3 Thero hoti rattaññū cirapabbajito, <br>
  an10.98:1.4 sīlavā hoti …pe… <br>
  an10.98:1.5 samādāya sikkhati sikkhāpadesu, bahussuto hoti …pe… <br>
  an10.98:1.6 diṭṭhiyā suppaṭividdho, ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso, <br>
  an10.98:1.7 adhikaraṇasamuppādavūpasamakusalo hoti, <br>
  an10.98:1.8 dhammakāmo hoti piyasamudāhāro abhidhamme abhivinaye uḷārapāmojjo, <br>
  an10.98:1.9 santuṭṭho hoti itarītaracīvarapiṇḍapātasenāsanagilānappaccayabhesajjaparikkhārena, <br>
  an10.98:1.10 pāsādiko hoti abhikkantapaṭikkante susaṁvuto antaraghare nisajjāya, <br>
  an10.98:1.11 catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī, <br>
  an10.98:1.12 āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an10.98:1.13 Imehi kho, bhikkhave, dasahi dhammehi samannāgato thero bhikkhu yassaṁ yassaṁ disāyaṁ viharati, phāsuyeva viharatī”ti. <br>
  an10.98:1.14 Aṭṭhamaṁ. "<br>
  an10.99:0.1 Aṅguttara Nikāya 10.99 <br>
  an10.99:0.2 10. Upālivagga <br>
  an10.99:0.3 Upālisutta <br>
  an10.99:1.1 Atha kho āyasmā upāli yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā upāli bhagavantaṁ etadavoca: <br>
  an10.99:1.2 “icchāmahaṁ, bhante, araññavanapatthāni pantāni senāsanāni paṭisevitun”ti. <br>
  an10.99:2.1 “Durabhisambhavāni hi kho, upāli, araññavanapatthāni pantāni senāsanāni. <br>
  an10.99:2.2 Dukkaraṁ pavivekaṁ durabhiramaṁ. <br>
  an10.99:2.3 Ekatte haranti maññe mano vanāni samādhiṁ alabhamānassa bhikkhuno. <br>
  an10.99:2.4 Yo kho, upāli, evaṁ vadeyya: <br>
  an10.99:2.5 ‘ahaṁ samādhiṁ alabhamāno araññavanapatthāni pantāni senāsanāni paṭisevissāmī’ti, tassetaṁ pāṭikaṅkhaṁ: <br>
  an10.99:2.6 ‘saṁsīdissati vā uplavissati vā’ti. <br>
  an10.99:3.1 Seyyathāpi, upāli, mahāudakarahado. <br>
  an10.99:3.2 Atha āgaccheyya hatthināgo sattaratano vā aḍḍhaṭṭharatano vā. <br>
  an10.99:3.3 Tassa evamassa: <br>
  an10.99:3.4 ‘yannūnāhaṁ imaṁ udakarahadaṁ ogāhetvā kaṇṇasandhovikampi khiḍḍaṁ kīḷeyyaṁ piṭṭhisandhovikampi khiḍḍaṁ kīḷeyyaṁ. <br>
  an10.99:3.5 Kaṇṇasandhovikampi khiḍḍaṁ kīḷitvā piṭṭhisandhovikampi khiḍḍaṁ kīḷitvā nhatvā ca pivitvā ca paccuttaritvā yena kāmaṁ pakkameyyan’ti. <br>
  an10.99:3.6 So taṁ udakarahadaṁ ogāhetvā kaṇṇasandhovikampi khiḍḍaṁ kīḷeyya piṭṭhisandhovikampi khiḍḍaṁ kīḷeyya; <br>
  an10.99:3.7 kaṇṇasandhovikampi khiḍḍaṁ kīḷitvā piṭṭhisandhovikampi khiḍḍaṁ kīḷitvā nhatvā ca pivitvā ca paccuttaritvā yena kāmaṁ pakkameyya. <br>
  an10.99:3.8 Taṁ kissa hetu? <br>
  an10.99:3.9 Mahā, upāli, attabhāvo gambhīre gādhaṁ vindati. <br>
  an10.99:4.1 Atha āgaccheyya saso vā biḷāro vā. <br>
  an10.99:4.2 Tassa evamassa: <br>
  an10.99:4.3 ‘ko cāhaṁ, ko ca hatthināgo. <br>
  an10.99:4.4 Yannūnāhaṁ imaṁ udakarahadaṁ ogāhetvā kaṇṇasandhovikampi khiḍḍaṁ kīḷeyyaṁ piṭṭhisandhovikampi khiḍḍaṁ kīḷeyyaṁ; <br>
  an10.99:4.5 kaṇṇasandhovikampi khiḍḍaṁ kīḷitvā piṭṭhisandhovikampi khiḍḍaṁ kīḷitvā nhatvā ca pivitvā ca paccuttaritvā yena kāmaṁ pakkameyyan’ti. <br>
  an10.99:4.6 So taṁ udakarahadaṁ sahasā appaṭisaṅkhā pakkhandeyya. <br>
  an10.99:4.7 Tassetaṁ pāṭikaṅkhaṁ: <br>
  an10.99:4.8 ‘saṁsīdissati vā uplavissati vā’ti. <br>
  an10.99:4.9 Taṁ kissa hetu? <br>
  an10.99:4.10 Paritto, upāli, attabhāvo gambhīre gādhaṁ na vindati. <br>
  an10.99:4.11 Evamevaṁ kho, upāli, yo evaṁ vadeyya: <br>
  an10.99:4.12 ‘ahaṁ samādhiṁ alabhamāno araññavanapatthāni pantāni senāsanāni paṭisevissāmī’ti, tassetaṁ pāṭikaṅkhaṁ: <br>
  an10.99:4.13 ‘saṁsīdissati vā uplavissati vā’ti. <br>
  an10.99:5.1 Seyyathāpi, upāli, daharo kumāro mando uttānaseyyako sakena muttakarīsena kīḷati. <br>
  an10.99:5.2 Taṁ kiṁ maññasi, upāli, <br>
  an10.99:5.3 nanvāyaṁ kevalā paripūrā bālakhiḍḍā”ti? <br>
  an10.99:5.4 “Evaṁ, bhante”. <br>
  an10.99:6.1 “Sa kho so, upāli, kumāro aparena samayena vuddhimanvāya indriyānaṁ paripākamanvāya <br>
  an10.99:6.2 yāni kānici kumārakānaṁ kīḷāpanakāni bhavanti, seyyathidaṁ—vaṅkakaṁ ghaṭikaṁ mokkhacikaṁ ciṅgulakaṁ pattāḷhakaṁ rathakaṁ dhanukaṁ, tehi kīḷati. <br>
  an10.99:6.3 Taṁ kiṁ maññasi, upāli, <br>
  an10.99:6.4 nanvāyaṁ khiḍḍā purimāya khiḍḍāya abhikkantatarā ca paṇītatarā cā”ti? <br>
  an10.99:6.5 “Evaṁ, bhante”. <br>
  an10.99:7.1 “Sa kho so, upāli, kumāro aparena samayena vuddhimanvāya indriyānaṁ paripākamanvāya <br>
  an10.99:7.2 pañcahi kāmaguṇehi samappito samaṅgibhūto paricāreti <br>
  an10.99:7.3 cakkhuviññeyyehi rūpehi iṭṭhehi kantehi manāpehi piyarūpehi kāmūpasaṁhitehi rajanīyehi, <br>
  an10.99:7.4 sotaviññeyyehi saddehi … <br>
  an10.99:7.5 ghānaviññeyyehi gandhehi … <br>
  an10.99:7.6 jivhāviññeyyehi rasehi … <br>
  an10.99:7.7 kāyaviññeyyehi phoṭṭhabbehi iṭṭhehi kantehi manāpehi piyarūpehi kāmūpasaṁhitehi rajanīyehi. <br>
  an10.99:7.8 Taṁ kiṁ maññasi, upāli, <br>
  an10.99:7.9 nanvāyaṁ khiḍḍā purimāhi khiḍḍāhi abhikkantatarā ca paṇītatarā cā”ti? <br>
  an10.99:7.10 “Evaṁ, bhante”. <br>
  an10.99:8.1 “Idha kho pana vo, upāli, tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā. <br>
  an10.99:8.2 So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti. <br>
  an10.99:8.3 So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti. <br>
  an10.99:9.1 Taṁ dhammaṁ suṇāti gahapati vā gahapatiputto vā aññatarasmiṁ vā kule paccājāto. <br>
  an10.99:9.2 So taṁ dhammaṁ sutvā tathāgate saddhaṁ paṭilabhati. <br>
  an10.99:9.3 So tena saddhāpaṭilābhena samannāgato iti paṭisañcikkhati: <br>
  an10.99:9.4 ‘sambādho gharāvāso rajāpatho, abbhokāso pabbajjā. <br>
  an10.99:9.5 Nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ. <br>
  an10.99:9.6 Yannūnāhaṁ kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajeyyan’ti. <br>
  an10.99:10.1 So aparena samayena appaṁ vā bhogakkhandhaṁ pahāya mahantaṁ vā bhogakkhandhaṁ pahāya appaṁ vā ñātiparivaṭṭaṁ pahāya mahantaṁ vā ñātiparivaṭṭaṁ pahāya kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati. <br>
  an10.99:11.1 So evaṁ pabbajito samāno bhikkhūnaṁ sikkhāsājīvasamāpanno pāṇātipātaṁ pahāya pāṇātipātā paṭivirato hoti nihitadaṇḍo nihitasattho lajjī dayāpanno sabbapāṇabhūtahitānukampī viharati. <br>
  an10.99:12.1 Adinnādānaṁ pahāya adinnādānā paṭivirato hoti dinnādāyī dinnapāṭikaṅkhī; athenena sucibhūtena attanā viharati. <br>
  an10.99:13.1 Abrahmacariyaṁ pahāya brahmacārī hoti ārācārī virato methunā gāmadhammā. <br>
  an10.99:14.1 Musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa. <br>
  an10.99:15.1 Pisuṇaṁ vācaṁ pahāya pisuṇāya vācāya paṭivirato hoti, ito sutvā na amutra akkhātā imesaṁ bhedāya, amutra vā sutvā na imesaṁ akkhātā amūsaṁ bhedāya. Iti bhinnānaṁ vā sandhātā sahitānaṁ vā anuppadātā, samaggārāmo samaggarato samagganandī; samaggakaraṇiṁ vācaṁ bhāsitā hoti. <br>
  an10.99:16.1 Pharusaṁ vācaṁ pahāya pharusāya vācāya paṭivirato hoti. Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā, tathārūpiṁ vācaṁ bhāsitā hoti. <br>
  an10.99:17.1 Samphappalāpaṁ pahāya samphappalāpā paṭivirato hoti kālavādī bhūtavādī atthavādī dhammavādī vinayavādī, nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ. <br>
  an10.99:18.1 So bījagāmabhūtagāmasamārambhā paṭivirato hoti. <br>
  an10.99:18.2 Ekabhattiko hoti rattūparato, virato vikālabhojanā. <br>
  an10.99:18.3 Naccagītavāditavisūkadassanā paṭivirato hoti, <br>
  an10.99:18.4 mālāgandhavilepanadhāraṇamaṇḍanavibhūsanaṭṭhānā paṭivirato hoti, <br>
  an10.99:18.5 uccāsayanamahāsayanā paṭivirato hoti, <br>
  an10.99:18.6 jātarūparajatapaṭiggahaṇā paṭivirato hoti, <br>
  an10.99:18.7 āmakadhaññapaṭiggahaṇā paṭivirato hoti, <br>
  an10.99:18.8 āmakamaṁsapaṭiggahaṇā paṭivirato hoti, <br>
  an10.99:18.9 itthikumārikapaṭiggahaṇā paṭivirato hoti, <br>
  an10.99:18.10 dāsidāsapaṭiggahaṇā paṭivirato hoti, <br>
  an10.99:18.11 ajeḷakapaṭiggahaṇā paṭivirato hoti, <br>
  an10.99:18.12 kukkuṭasūkarapaṭiggahaṇā paṭivirato hoti, <br>
  an10.99:18.13 hatthigavassavaḷavapaṭiggahaṇā paṭivirato hoti, <br>
  an10.99:18.14 khettavatthupaṭiggahaṇā paṭivirato hoti, <br>
  an10.99:18.15 dūteyyapahiṇagamanānuyogā paṭivirato hoti, <br>
  an10.99:18.16 kayavikkayā paṭivirato hoti, <br>
  an10.99:18.17 tulākūṭakaṁsakūṭamānakūṭā paṭivirato hoti, <br>
  an10.99:18.18 ukkoṭanavañcananikatisāciyogā paṭivirato hoti, <br>
  an10.99:18.19 chedanavadhabandhanaviparāmosaālopasahasākārā paṭivirato hoti. <br>
  an10.99:19.1 So santuṭṭho hoti kāyaparihārikena cīvarena kucchiparihārikena piṇḍapātena. <br>
  an10.99:19.2 Yena yeneva pakkamati samādāyeva pakkamati, <br>
  an10.99:19.3 seyyathāpi nāma pakkhī sakuṇo yena yeneva ḍeti sapattabhārova ḍeti. <br>
  an10.99:19.4 Evamevaṁ bhikkhu santuṭṭho hoti kāyaparihārikena cīvarena kucchiparihārikena piṇḍapātena. Yena yeneva pakkamati samādāyeva pakkamati. <br>
  an10.99:19.5 So iminā ariyena sīlakkhandhena samannāgato ajjhattaṁ anavajjasukhaṁ paṭisaṁvedeti. <br>
  an10.99:20.1 So cakkhunā rūpaṁ disvā na nimittaggāhī hoti nānubyañjanaggāhī. <br>
  an10.99:20.2 Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati; rakkhati cakkhundriyaṁ, cakkhundriye saṁvaraṁ āpajjati. <br>
  an10.99:20.3 Sotena saddaṁ sutvā … <br>
  an10.99:20.4 ghānena gandhaṁ ghāyitvā … <br>
  an10.99:20.5 jivhāya rasaṁ sāyitvā … <br>
  an10.99:20.6 kāyena phoṭṭhabbaṁ phusitvā … <br>
  an10.99:20.7 manasā dhammaṁ viññāya na nimittaggāhī hoti nānubyañjanaggāhī. <br>
  an10.99:20.8 Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati; rakkhati manindriyaṁ, manindriye saṁvaraṁ āpajjati. <br>
  an10.99:20.9 So iminā ariyena indriyasaṁvarena samannāgato ajjhattaṁ abyāsekasukhaṁ paṭisaṁvedeti. <br>
  an10.99:21.1 So abhikkante paṭikkante sampajānakārī hoti, ālokite vilokite sampajānakārī hoti, samiñjite pasārite sampajānakārī hoti, saṅghāṭipattacīvaradhāraṇe sampajānakārī hoti, asite pīte khāyite sāyite sampajānakārī hoti, uccārapassāvakamme sampajānakārī hoti, gate ṭhite nisinne sutte jāgarite bhāsite tuṇhībhāve sampajānakārī hoti. <br>
  an10.99:22.1 So iminā ca ariyena sīlakkhandhena samannāgato, iminā ca ariyena indriyasaṁvarena samannāgato, iminā ca ariyena satisampajaññena samannāgato <br>
  an10.99:22.2 vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ. <br>
  an10.99:22.3 So araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. <br>
  an10.99:23.1 So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti. <br>
  an10.99:23.2 Byāpādapadosaṁ pahāya abyāpannacitto viharati sabbapāṇabhūtahitānukampī, byāpādapadosā cittaṁ parisodheti. <br>
  an10.99:23.3 Thinamiddhaṁ pahāya vigatathinamiddho viharati ālokasaññī sato sampajāno, thinamiddhā cittaṁ parisodheti. <br>
  an10.99:23.4 Uddhaccakukkuccaṁ pahāya anuddhato viharati ajjhattaṁ vūpasantacitto, uddhaccakukkuccā cittaṁ parisodheti. <br>
  an10.99:23.5 Vicikicchaṁ pahāya tiṇṇavicikiccho viharati akathaṅkathī kusalesu dhammesu, vicikicchāya cittaṁ parisodheti. <br>
  an10.99:24.1 So ime pañca nīvaraṇe pahāya cetaso upakkilese paññāya dubbalīkaraṇe, <br>
  an10.99:24.2 vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. <br>
  an10.99:24.3 Taṁ kiṁ maññasi, upāli, <br>
  an10.99:24.4 ‘nanvāyaṁ vihāro purimehi vihārehi abhikkantataro ca paṇītataro cā’”ti? <br>
  an10.99:24.5 “Evaṁ, bhante”. <br>
  an10.99:25.1 “Imampi kho, upāli, mama sāvakā attani dhammaṁ sampassamānā araññavanapatthāni pantāni senāsanāni paṭisevanti, no ca kho tāva anuppattasadatthā viharanti. <br>
  an10.99:26.1 Puna caparaṁ, upāli, bhikkhu vitakkavicārānaṁ vūpasamā …pe… dutiyaṁ jhānaṁ upasampajja viharati. <br>
  an10.99:26.2 Taṁ kiṁ maññasi, upāli, <br>
  an10.99:26.3 ‘nanvāyaṁ vihāro purimehi vihārehi abhikkantataro ca paṇītataro cā’”ti? <br>
  an10.99:26.4 “Evaṁ, bhante”. <br>
  an10.99:27.1 “Imampi kho, upāli, mama sāvakā attani dhammaṁ sampassamānā araññavanapatthāni pantāni senāsanāni paṭisevanti, no ca kho tāva anuppattasadatthā viharanti. <br>
  an10.99:28.1 Puna caparaṁ, upāli, bhikkhu pītiyā ca virāgā …pe… tatiyaṁ jhānaṁ upasampajja viharati. <br>
  an10.99:28.2 Taṁ kiṁ maññasi, upāli, <br>
  an10.99:28.3 ‘nanvāyaṁ vihāro purimehi vihārehi abhikkantataro ca paṇītataro cā’”ti? <br>
  an10.99:28.4 “Evaṁ, bhante”. <br>
  an10.99:29.1 “Imampi kho, upāli, mama sāvakā attani dhammaṁ sampassamānā araññavanapatthāni pantāni senāsanāni paṭisevanti, no ca kho tāva anuppattasadatthā viharanti. <br>
  an10.99:30.1 Puna caparaṁ, upāli, bhikkhu sukhassa ca pahānā …pe… catutthaṁ jhānaṁ …pe…. <br>
  an10.99:31.1 Puna caparaṁ, upāli, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati. <br>
  an10.99:31.2 Taṁ kiṁ maññasi, upāli, <br>
  an10.99:31.3 ‘nanvāyaṁ vihāro purimehi vihārehi abhikkantataro ca paṇītataro cā’”ti? <br>
  an10.99:31.4 “Evaṁ, bhante”. <br>
  an10.99:32.1 “Imampi kho, upāli, mama sāvakā attani dhammaṁ sampassamānā araññavanapatthāni pantāni senāsanāni paṭisevanti, no ca kho tāva anuppattasadatthā viharanti. <br>
  an10.99:33.1 Puna caparaṁ, upāli, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe…. <br>
  an10.99:34.1 Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati …pe…. <br>
  an10.99:35.1 Sabbaso ākiñcaññāyatanaṁ samatikkamma ‘santametaṁ paṇītametan’ti nevasaññānāsaññāyatanaṁ upasampajja viharati. <br>
  an10.99:35.2 Taṁ kiṁ maññasi, upāli, <br>
  an10.99:35.3 ‘nanvāyaṁ vihāro purimehi vihārehi abhikkantataro ca paṇītataro cā’”ti? <br>
  an10.99:35.4 “Evaṁ, bhante”. <br>
  an10.99:36.1 “Imampi kho, upāli, mama sāvakā attani dhammaṁ sampassamānā araññavanapatthāni pantāni senāsanāni paṭisevanti, no ca kho tāva anuppattasadatthā viharanti. <br>
  an10.99:37.1 Puna caparaṁ, upāli, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati; paññāya cassa disvā āsavā parikkhīṇā honti. <br>
  an10.99:37.2 Taṁ kiṁ maññasi, upāli, <br>
  an10.99:37.3 ‘nanvāyaṁ vihāro purimehi vihārehi abhikkantataro ca paṇītataro cā’”ti? <br>
  an10.99:37.4 “Evaṁ, bhante”. <br>
  an10.99:38.1 “Imampi kho, upāli, mama sāvakā attani dhammaṁ sampassamānā araññavanapatthāni pantāni senāsanāni paṭisevanti, anuppattasadatthā ca viharanti. <br>
  an10.99:38.2 Iṅgha tvaṁ, upāli, saṅghe viharāhi. <br>
  an10.99:38.3 Saṅghe te viharato phāsu bhavissatī”ti. <br>
  an10.99:38.4 Navamaṁ. "<br>
  an10.100:0.1 Aṅguttara Nikāya 10.100 <br>
  an10.100:0.2 10. Upālivagga <br>
  an10.100:0.3 Abhabbasutta <br>
  an10.100:1.1 “Dasayime, bhikkhave, dhamme appahāya abhabbo arahattaṁ sacchikātuṁ. <br>
  an10.100:1.2 Katame dasa? <br>
  an10.100:1.3 Rāgaṁ, dosaṁ, mohaṁ, kodhaṁ, upanāhaṁ, makkhaṁ, paḷāsaṁ, issaṁ, macchariyaṁ, mānaṁ—<br>
  an10.100:1.4 ime kho, bhikkhave, dasa dhamme appahāya abhabbo arahattaṁ sacchikātuṁ. <br>
  an10.100:2.1 Dasayime, bhikkhave, dhamme pahāya bhabbo arahattaṁ sacchikātuṁ. <br>
  an10.100:2.2 Katame dasa? <br>
  an10.100:2.3 Rāgaṁ, dosaṁ, mohaṁ, kodhaṁ, upanāhaṁ, makkhaṁ, paḷāsaṁ, issaṁ, macchariyaṁ, mānaṁ—<br>
  an10.100:2.4 ime kho, bhikkhave, dasa dhamme pahāya bhabbo arahattaṁ sacchikātun”ti. <br>
  an10.100:2.5 Dasamaṁ. <br>
  an10.100:2.6 Upālivaggo pañcamo. <br>
  an10.100:3.0 Tassuddānaṁ <br>
  an10.100:3.1 Kāmabhogī bhayaṁ diṭṭhi, <br>
  an10.100:3.2 vajjiyamāhituttiyā; <br>
  an10.100:3.3 Kokanudo āhuneyyo, <br>
  an10.100:3.4 thero upāli abhabboti. <br>
  an10.100:3.5 Dutiyo paṇṇāsako samatto. "<br>
  an10.101:0.1 Aṅguttara Nikāya 10.101 <br>
  an10.101:0.2 11. Samaṇasaññāvagga <br>
  an10.101:0.3 Samaṇasaññāsutta <br>
  an10.101:1.1 “Tisso imā, bhikkhave, samaṇasaññā bhāvitā bahulīkatā satta dhamme paripūrenti. <br>
  an10.101:1.2 Katamā tisso? <br>
  an10.101:1.3 Vevaṇṇiyamhi ajjhupagato, parapaṭibaddhā me jīvikā, añño me ākappo karaṇīyoti—<br>
  an10.101:1.4 imā kho, bhikkhave, tisso samaṇasaññā bhāvitā bahulīkatā satta dhamme paripūrenti. <br>
  an10.101:2.1 Katame satta? <br>
  an10.101:2.2 Santatakārī hoti santatavutti sīlesu, anabhijjhālu hoti, abyāpajjo hoti, anatimānī hoti, sikkhākāmo hoti, “idamatthan”tissa hoti jīvitaparikkhāresu, āraddhavīriyo ca viharati. <br>
  an10.101:2.3 Imā kho, bhikkhave, tisso samaṇasaññā bhāvitā bahulīkatā ime satta dhamme paripūrentī”ti. <br>
  an10.101:2.4 Paṭhamaṁ. "<br>
  an10.102:0.1 Aṅguttara Nikāya 10.102 <br>
  an10.102:0.2 11. Samaṇasaññāvagga <br>
  an10.102:0.3 Bojjhaṅgasutta <br>
  an10.102:1.1 “Sattime, bhikkhave, bojjhaṅgā bhāvitā bahulīkatā tisso vijjā paripūrenti. <br>
  an10.102:1.2 Katame satta? <br>
  an10.102:1.3 Satisambojjhaṅgo, dhammavicayasambojjhaṅgo, vīriyasambojjhaṅgo, pītisambojjhaṅgo, passaddhisambojjhaṅgo, samādhisambojjhaṅgo, upekkhāsambojjhaṅgo—<br>
  an10.102:1.4 ime kho, bhikkhave, satta bojjhaṅgā bhāvitā bahulīkatā tisso vijjā paripūrenti. <br>
  an10.102:1.5 Katamā tisso? <br>
  an10.102:1.6 Idha, bhikkhave, bhikkhu anekavihitaṁ pubbenivāsaṁ anussarati, <br>
  an10.102:1.7 seyyathidaṁ—ekampi jātiṁ dvepi jātiyo tissopi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati. <br>
  an10.102:1.8 Dibbena cakkhunā visuddhena atikkantamānusakena …pe… yathākammūpage satte pajānāti. <br>
  an10.102:1.9 Āsavānaṁ khayā …pe… sacchikatvā upasampajja viharati. <br>
  an10.102:1.10 Ime kho, bhikkhave, satta bojjhaṅgā bhāvitā bahulīkatā imā tisso vijjā paripūrentī”ti. <br>
  an10.102:1.11 Dutiyaṁ. "<br>
  an10.103:0.1 Aṅguttara Nikāya 10.103 <br>
  an10.103:0.2 11. Samaṇasaññāvagga <br>
  an10.103:0.3 Micchattasutta <br>
  an10.103:1.1 “Micchattaṁ, bhikkhave, āgamma virādhanā hoti, no ārādhanā. <br>
  an10.103:1.2 Kathañca, bhikkhave, micchattaṁ āgamma virādhanā hoti, no ārādhanā? <br>
  an10.103:1.3 Micchādiṭṭhikassa, bhikkhave, micchāsaṅkappo pahoti, micchāsaṅkappassa micchāvācā pahoti, micchāvācassa micchākammanto pahoti, micchākammantassa micchāājīvo pahoti, micchāājīvassa micchāvāyāmo pahoti, micchāvāyāmassa micchāsati pahoti, micchāsatissa micchāsamādhi pahoti, micchāsamādhissa micchāñāṇaṁ pahoti, micchāñāṇissa micchāvimutti pahoti. <br>
  an10.103:1.4 Evaṁ kho, bhikkhave, micchattaṁ āgamma virādhanā hoti, no ārādhanā. <br>
  an10.103:2.1 Sammattaṁ, bhikkhave, āgamma ārādhanā hoti, no virādhanā. <br>
  an10.103:2.2 Kathañca, bhikkhave, sammattaṁ āgamma ārādhanā hoti, no virādhanā? <br>
  an10.103:2.3 Sammādiṭṭhikassa, bhikkhave, sammāsaṅkappo pahoti, sammāsaṅkappassa sammāvācā pahoti, sammāvācassa sammākammanto pahoti, sammākammantassa sammāājīvo pahoti, sammāājīvassa sammāvāyāmo pahoti, sammāvāyāmassa sammāsati pahoti, sammāsatissa sammāsamādhi pahoti, sammāsamādhissa sammāñāṇaṁ pahoti, sammāñāṇissa sammāvimutti pahoti. <br>
  an10.103:2.4 Evaṁ kho, bhikkhave, sammattaṁ āgamma ārādhanā hoti, no virādhanā”ti. <br>
  an10.103:2.5 Tatiyaṁ. "<br>
  an10.104:0.1 Aṅguttara Nikāya 10.104 <br>
  an10.104:0.2 11. Samaṇasaññāvagga <br>
  an10.104:0.3 Bījasutta <br>
  an10.104:1.1 “Micchādiṭṭhikassa, bhikkhave, purisapuggalassa micchāsaṅkappassa micchāvācassa micchākammantassa micchāājīvassa micchāvāyāmassa micchāsatissa micchāsamādhissa micchāñāṇissa micchāvimuttissa <br>
  an10.104:1.2 yañca kāyakammaṁ yathādiṭṭhi samattaṁ samādinnaṁ yañca vacīkammaṁ yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā, sabbe te dhammā aniṭṭhāya akantāya amanāpāya ahitāya dukkhāya saṁvattanti. <br>
  an10.104:1.3 Taṁ kissa hetu? <br>
  an10.104:1.4 Diṭṭhi hissa, bhikkhave, pāpikā. <br>
  an10.104:2.1 Seyyathāpi, bhikkhave, nimbabījaṁ vā kosātakibījaṁ vā tittakālābubījaṁ vā allāya pathaviyā nikkhittaṁ yañceva pathavirasaṁ upādiyati yañca āporasaṁ upādiyati, sabbaṁ taṁ tittakattāya kaṭukattāya asātattāya saṁvattati. <br>
  an10.104:2.2 Taṁ kissa hetu? <br>
  an10.104:2.3 Bījañhi, bhikkhave, pāpakaṁ. <br>
  an10.104:2.4 Evamevaṁ kho, bhikkhave, micchādiṭṭhikassa purisapuggalassa micchāsaṅkappassa micchāvācassa micchākammantassa micchāājīvassa micchāvāyāmassa micchāsatissa micchāsamādhissa micchāñāṇissa micchāvimuttissa yañceva kāyakammaṁ yathādiṭṭhi samattaṁ samādinnaṁ yañca vacīkammaṁ … <br>
  an10.104:2.5 yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā, sabbe te dhammā aniṭṭhāya akantāya amanāpāya ahitāya dukkhāya saṁvattanti. <br>
  an10.104:2.6 Taṁ kissa hetu? <br>
  an10.104:2.7 Diṭṭhi hissa, bhikkhave, pāpikā. <br>
  an10.104:3.1 Sammādiṭṭhikassa, bhikkhave, purisapuggalassa sammāsaṅkappassa sammāvācassa sammākammantassa sammāājīvassa sammāvāyāmassa sammāsatissa sammāsamādhissa sammāñāṇissa sammāvimuttissa yañceva kāyakammaṁ yathādiṭṭhi samattaṁ samādinnaṁ yañca vacīkammaṁ yathādiṭṭhi samattaṁ samādinnaṁ yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā, sabbe te dhammā iṭṭhāya kantāya manāpāya hitāya sukhāya saṁvattanti. <br>
  an10.104:3.2 Taṁ kissa hetu? <br>
  an10.104:3.3 Diṭṭhi hissa, bhikkhave, bhaddikā. <br>
  an10.104:4.1 Seyyathāpi, bhikkhave, ucchubījaṁ vā sālibījaṁ vā muddikābījaṁ vā allāya pathaviyā nikkhittaṁ yañca pathavirasaṁ upādiyati yañca āporasaṁ upādiyati sabbaṁ taṁ sātattāya madhurattāya asecanakattāya saṁvattati. <br>
  an10.104:4.2 Taṁ kissa hetu? <br>
  an10.104:4.3 Bījañhi, bhikkhave, bhaddakaṁ. <br>
  an10.104:4.4 Evamevaṁ kho, bhikkhave, sammādiṭṭhikassa …pe… sammāvimuttissa yañceva kāyakammaṁ yathādiṭṭhi samattaṁ samādinnaṁ yañca vacīkammaṁ … <br>
  an10.104:4.5 yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā, sabbe te dhammā iṭṭhāya kantāya manāpāya hitāya sukhāya saṁvattanti. <br>
  an10.104:4.6 Taṁ kissa hetu? <br>
  an10.104:4.7 Diṭṭhi hissa, bhikkhave, bhaddikā”ti. <br>
  an10.104:4.8 Catutthaṁ. "<br>
  an10.105:0.1 Aṅguttara Nikāya 10.105 <br>
  an10.105:0.2 11. Samaṇasaññāvagga <br>
  an10.105:0.3 Vijjāsutta <br>
  an10.105:1.1 “Avijjā, bhikkhave, pubbaṅgamā akusalānaṁ dhammānaṁ samāpattiyā, anvadeva ahirikaṁ anottappaṁ. <br>
  an10.105:1.2 Avijjāgatassa, bhikkhave, aviddasuno micchādiṭṭhi pahoti, micchādiṭṭhikassa micchāsaṅkappo pahoti, micchāsaṅkappassa micchāvācā pahoti, micchāvācassa micchākammanto pahoti, micchākammantassa micchāājīvo pahoti, micchāājīvassa micchāvāyāmo pahoti, micchāvāyāmassa micchāsati pahoti, micchāsatissa micchāsamādhi pahoti, micchāsamādhissa micchāñāṇaṁ pahoti, micchāñāṇissa micchāvimutti pahoti. <br>
  an10.105:2.1 Vijjā, bhikkhave, pubbaṅgamā kusalānaṁ dhammānaṁ samāpattiyā, anvadeva hirottappaṁ. <br>
  an10.105:2.2 Vijjāgatassa, bhikkhave, viddasuno sammādiṭṭhi pahoti, sammādiṭṭhikassa sammāsaṅkappo pahoti, sammāsaṅkappassa sammāvācā pahoti, sammāvācassa sammākammanto pahoti, sammākammantassa sammāājīvo pahoti, sammāājīvassa sammāvāyāmo pahoti, sammāvāyāmassa sammāsati pahoti, sammāsatissa sammāsamādhi pahoti, sammāsamādhissa sammāñāṇaṁ pahoti, sammāñāṇissa sammāvimutti pahotī”ti. <br>
  an10.105:2.3 Pañcamaṁ. "<br>
  an10.106:0.1 Aṅguttara Nikāya 10.106 <br>
  an10.106:0.2 11. Samaṇasaññāvagga <br>
  an10.106:0.3 Nijjarasutta <br>
  an10.106:1.1 “Dasayimāni, bhikkhave, nijjaravatthūni. <br>
  an10.106:1.2 Katamāni dasa? <br>
  an10.106:1.3 Sammādiṭṭhikassa, bhikkhave, micchādiṭṭhi nijjiṇṇā hoti; <br>
  an10.106:1.4 ye ca micchādiṭṭhipaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:1.5 sammādiṭṭhipaccayā ca aneke kusalā dhammā bhāvanāpāripūriṁ gacchanti. <br>
  an10.106:2.1 Sammāsaṅkappassa, bhikkhave, micchāsaṅkappo nijjiṇṇo hoti; <br>
  an10.106:2.2 ye ca micchāsaṅkappapaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:2.3 sammāsaṅkappapaccayā ca aneke kusalā dhammā bhāvanāpāripūriṁ gacchanti. <br>
  an10.106:3.1 Sammāvācassa, bhikkhave, micchāvācā nijjiṇṇā hoti; <br>
  an10.106:3.2 ye ca micchāvācāpaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:3.3 sammāvācāpaccayā ca aneke kusalā dhammā bhāvanāpāripūriṁ gacchanti. <br>
  an10.106:4.1 Sammākammantassa, bhikkhave, micchākammanto nijjiṇṇo hoti; <br>
  an10.106:4.2 ye ca micchākammantapaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:4.3 sammākammantapaccayā ca aneke kusalā dhammā bhāvanāpāripūriṁ gacchanti. <br>
  an10.106:5.1 Sammāājīvassa, bhikkhave, micchāājīvo nijjiṇṇo hoti; <br>
  an10.106:5.2 ye ca micchāājīvapaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:5.3 sammāājīvapaccayā ca aneke kusalā dhammā bhāvanāpāripūriṁ gacchanti. <br>
  an10.106:6.1 Sammāvāyāmassa, bhikkhave, micchāvāyāmo nijjiṇṇo hoti; <br>
  an10.106:6.2 ye ca micchāvāyāmapaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:6.3 sammāvāyāmapaccayā ca aneke kusalā dhammā bhāvanāpāripūriṁ gacchanti. <br>
  an10.106:7.1 Sammāsatissa, bhikkhave, micchāsati nijjiṇṇā hoti; <br>
  an10.106:7.2 ye ca micchāsatipaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:7.3 sammāsatipaccayā ca aneke kusalā dhammā bhāvanāpāripūriṁ gacchanti. <br>
  an10.106:8.1 Sammāsamādhissa, bhikkhave, micchāsamādhi nijjiṇṇo hoti; <br>
  an10.106:8.2 ye ca micchāsamādhipaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:8.3 sammāsamādhipaccayā ca aneke kusalā dhammā bhāvanāpāripūriṁ gacchanti. <br>
  an10.106:9.1 Sammāñāṇissa, bhikkhave, micchāñāṇaṁ nijjiṇṇaṁ hoti; <br>
  an10.106:9.2 ye ca micchāñāṇapaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:9.3 sammāñāṇapaccayā ca aneke kusalā dhammā bhāvanāpāripūriṁ gacchanti. <br>
  an10.106:10.1 Sammāvimuttissa, bhikkhave, micchāvimutti nijjiṇṇā hoti; <br>
  an10.106:10.2 ye ca micchāvimuttipaccayā aneke pāpakā akusalā dhammā sambhavanti te cassa nijjiṇṇā honti; <br>
  an10.106:10.3 sammāvimuttipaccayā ca aneke kusalā dhammā bhāvanāpāripūriṁ gacchanti. <br>
  an10.106:11.1 Imāni kho, bhikkhave, dasa nijjaravatthūnī”ti. <br>
  an10.106:11.2 Chaṭṭhaṁ. "<br>
  an10.107:0.1 Aṅguttara Nikāya 10.107 <br>
  an10.107:0.2 11. Samaṇasaññāvagga <br>
  an10.107:0.3 Dhovanasutta <br>
  an10.107:1.1 “Atthi, bhikkhave, dakkhiṇesu janapadesu dhovanaṁ nāma. <br>
  an10.107:1.2 Tattha hoti annampi pānampi khajjampi bhojjampi leyyampi peyyampi naccampi gītampi vāditampi. <br>
  an10.107:1.3 Atthetaṁ, bhikkhave, dhovanaṁ; ‘netaṁ natthī’ti vadāmi. <br>
  an10.107:1.4 Tañca kho etaṁ, bhikkhave, dhovanaṁ hīnaṁ gammaṁ pothujjanikaṁ anariyaṁ anatthasaṁhitaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati. <br>
  an10.107:2.1 Ahañca kho, bhikkhave, ariyaṁ dhovanaṁ desessāmi, yaṁ dhovanaṁ ekantanibbidāya virāgāya nirodhāya upasamāya abhiññāya sambodhāya nibbānāya saṁvattati, yaṁ dhovanaṁ āgamma jātidhammā sattā jātiyā parimuccanti, jarādhammā sattā jarāya parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti. <br>
  an10.107:2.2 Taṁ suṇātha, sādhukaṁ manasi karotha, bhāsissāmī”ti. <br>
  an10.107:2.3 “Evaṁ, bhante”ti kho te bhikkhū bhagavato paccassosuṁ. <br>
  an10.107:2.4 Bhagavā etadavoca: <br>
  an10.107:3.1 “Katamañca taṁ, bhikkhave, ariyaṁ dhovanaṁ, yaṁ dhovanaṁ ekantanibbidāya virāgāya nirodhāya upasamāya abhiññāya sambodhāya nibbānāya saṁvattati, yaṁ dhovanaṁ āgamma jātidhammā sattā jātiyā parimuccanti, jarādhammā sattā jarāya parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti? <br>
  an10.107:4.1 Sammādiṭṭhikassa, bhikkhave, micchādiṭṭhi niddhotā hoti; <br>
  an10.107:4.2 ye ca micchādiṭṭhipaccayā aneke pāpakā akusalā dhammā sambhavanti te cassa niddhotā honti; <br>
  an10.107:4.3 sammādiṭṭhipaccayā ca aneke kusalā dhammā bhāvanāpāripūriṁ gacchanti. <br>
  an10.107:5.1 Sammāsaṅkappassa, bhikkhave, micchāsaṅkappo niddhoto hoti …pe… <br>
  an10.107:5.2 sammāvācassa, bhikkhave, micchāvācā niddhotā hoti … <br>
  an10.107:5.3 sammākammantassa, bhikkhave, micchākammanto niddhoto hoti … <br>
  an10.107:5.4 sammāājīvassa, bhikkhave, micchāājīvo niddhoto hoti … <br>
  an10.107:5.5 sammāvāyāmassa, bhikkhave, micchāvāyāmo niddhoto hoti … <br>
  an10.107:5.6 sammāsatissa, bhikkhave, micchāsati niddhotā hoti … <br>
  an10.107:5.7 sammāsamādhissa, bhikkhave, micchāsamādhi niddhoto hoti … <br>
  an10.107:5.8 sammāñāṇissa, bhikkhave, micchāñāṇaṁ niddhotaṁ hoti …pe…. <br>
  an10.107:6.1 Sammāvimuttissa, bhikkhave, micchāvimutti niddhotā hoti; <br>
  an10.107:6.2 ye ca micchāvimuttipaccayā aneke pāpakā akusalā dhammā sambhavanti te cassa niddhotā honti; <br>
  an10.107:6.3 sammāvimuttipaccayā ca aneke kusalā dhammā bhāvanāpāripūriṁ gacchanti. <br>
  an10.107:6.4 Idaṁ kho taṁ, bhikkhave, ariyaṁ dhovanaṁ ekantanibbidāya virāgāya nirodhāya upasamāya abhiññāya sambodhāya nibbānāya saṁvattati, yaṁ dhovanaṁ āgamma jātidhammā sattā jātiyā parimuccanti, jarādhammā sattā jarāya parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccantī”ti. <br>
  an10.107:6.5 Sattamaṁ. "<br>
  an10.108:0.1 Aṅguttara Nikāya 10.108 <br>
  an10.108:0.2 11. Samaṇasaññāvagga <br>
  an10.108:0.3 Tikicchakasutta <br>
  an10.108:1.1 “Tikicchakā, bhikkhave, virecanaṁ denti pittasamuṭṭhānānampi ābādhānaṁ paṭighātāya, semhasamuṭṭhānānampi ābādhānaṁ paṭighātāya, vātasamuṭṭhānānampi ābādhānaṁ paṭighātāya. <br>
  an10.108:1.2 Atthetaṁ, bhikkhave, virecanaṁ; ‘netaṁ natthī’ti vadāmi. <br>
  an10.108:1.3 Tañca kho etaṁ, bhikkhave, virecanaṁ sampajjatipi vipajjatipi. <br>
  an10.108:2.1 Ahañca kho, bhikkhave, ariyaṁ virecanaṁ desessāmi, yaṁ virecanaṁ sampajjatiyeva no vipajjati, yaṁ virecanaṁ āgamma jātidhammā sattā jātiyā parimuccanti, jarādhammā sattā jarāya parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti. <br>
  an10.108:2.2 Taṁ suṇātha, sādhukaṁ manasi karotha, bhāsissāmī”ti. <br>
  an10.108:2.3 “Evaṁ, bhante”ti kho te bhikkhū bhagavato paccassosuṁ. <br>
  an10.108:2.4 Bhagavā etadavoca: <br>
  an10.108:3.1 “Katamañca taṁ, bhikkhave, ariyaṁ virecanaṁ, yaṁ virecanaṁ sampajjatiyeva no vipajjati, yaṁ virecanaṁ āgamma jātidhammā sattā jātiyā parimuccanti, jarādhammā sattā jarāya parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti? <br>
  an10.108:4.1 Sammādiṭṭhikassa, bhikkhave, micchādiṭṭhi virittā hoti; <br>
  an10.108:4.2 ye ca micchādiṭṭhipaccayā aneke pāpakā akusalā dhammā sambhavanti te cassa virittā honti; <br>
  an10.108:4.3 sammādiṭṭhipaccayā ca aneke kusalā dhammā bhāvanāpāripūriṁ gacchanti. <br>
  an10.108:5.1 Sammāsaṅkappassa, bhikkhave, micchāsaṅkappo viritto hoti …pe… <br>
  an10.108:5.2 sammāvācassa, bhikkhave, micchāvācā virittā hoti … <br>
  an10.108:5.3 sammākammantassa, bhikkhave, micchākammanto viritto hoti … <br>
  an10.108:5.4 sammāājīvassa, bhikkhave, micchāājīvo viritto hoti … <br>
  an10.108:5.5 sammāvāyāmassa, bhikkhave, micchāvāyāmo viritto hoti … <br>
  an10.108:5.6 sammāsatissa, bhikkhave, micchāsati virittā hoti … <br>
  an10.108:5.7 sammāsamādhissa, bhikkhave, micchāsamādhi viritto hoti … <br>
  an10.108:5.8 sammāñāṇissa, bhikkhave, micchāñāṇaṁ virittaṁ hoti …pe…. <br>
  an10.108:6.1 Sammāvimuttissa, bhikkhave, micchāvimutti virittā hoti; <br>
  an10.108:6.2 ye ca micchāvimuttipaccayā aneke pāpakā akusalā dhammā sambhavanti te cassa virittā honti; <br>
  an10.108:6.3 sammāvimuttipaccayā ca aneke kusalā dhammā bhāvanāpāripūriṁ gacchanti. <br>
  an10.108:6.4 Idaṁ kho taṁ, bhikkhave, ariyaṁ virecanaṁ yaṁ virecanaṁ sampajjatiyeva no vipajjati, yaṁ virecanaṁ āgamma jātidhammā sattā jātiyā parimuccanti …pe… sokaparidevadukkhadomanassupāyāsehi parimuccantī”ti. <br>
  an10.108:6.5 Aṭṭhamaṁ. "<br>
  an10.109:0.1 Aṅguttara Nikāya 10.109 <br>
  an10.109:0.2 11. Samaṇasaññāvagga <br>
  an10.109:0.3 Vamanasutta <br>
  an10.109:1.1 “Tikicchakā, bhikkhave, vamanaṁ denti pittasamuṭṭhānānampi ābādhānaṁ paṭighātāya, semhasamuṭṭhānānampi ābādhānaṁ paṭighātāya, vātasamuṭṭhānānampi ābādhānaṁ paṭighātāya. <br>
  an10.109:1.2 Atthetaṁ, bhikkhave, vamanaṁ; ‘netaṁ natthī’ti vadāmi. <br>
  an10.109:1.3 Tañca kho etaṁ, bhikkhave, vamanaṁ sampajjatipi vipajjatipi. <br>
  an10.109:2.1 Ahañca kho, bhikkhave, ariyaṁ vamanaṁ desessāmi, yaṁ vamanaṁ sampajjatiyeva no vipajjati, yaṁ vamanaṁ āgamma jātidhammā sattā jātiyā parimuccanti, jarādhammā sattā jarāya parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti. <br>
  an10.109:2.2 Taṁ suṇātha …pe…. <br>
  an10.109:3.1 Katamañca taṁ, bhikkhave, ariyaṁ vamanaṁ, yaṁ vamanaṁ sampajjatiyeva no vipajjati, yaṁ vamanaṁ āgamma jātidhammā sattā jātiyā parimuccanti …pe… sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti? <br>
  an10.109:4.1 Sammādiṭṭhikassa, bhikkhave, micchādiṭṭhi vantā hoti; <br>
  an10.109:4.2 ye ca micchādiṭṭhipaccayā aneke pāpakā akusalā dhammā sambhavanti te cassa vantā honti; <br>
  an10.109:4.3 sammādiṭṭhipaccayā ca aneke kusalā dhammā bhāvanāpāripūriṁ gacchanti. <br>
  an10.109:5.1 Sammāsaṅkappassa, bhikkhave, micchāsaṅkappo vanto hoti …pe… <br>
  an10.109:5.2 sammāvācassa, bhikkhave, micchāvācā vantā hoti … <br>
  an10.109:5.3 sammākammantassa, bhikkhave, micchākammanto vanto hoti … <br>
  an10.109:5.4 sammāājīvassa, bhikkhave, micchāājīvo vanto hoti … <br>
  an10.109:5.5 sammāvāyāmassa, bhikkhave, micchāvāyāmo vanto hoti … <br>
  an10.109:5.6 sammāsatissa, bhikkhave, micchāsati vantā hoti … <br>
  an10.109:5.7 sammāsamādhissa, bhikkhave, micchāsamādhi vanto hoti … <br>
  an10.109:5.8 sammāñāṇissa, bhikkhave, micchāñāṇaṁ vantaṁ hoti …pe…. <br>
  an10.109:6.1 Sammāvimuttissa, bhikkhave, micchāvimutti vantā hoti; <br>
  an10.109:6.2 ye ca micchāvimuttipaccayā aneke pāpakā akusalā dhammā sambhavanti te cassa vantā honti; <br>
  an10.109:6.3 sammāvimuttipaccayā ca aneke kusalā dhammā bhāvanāpāripūriṁ gacchanti. <br>
  an10.109:6.4 Idaṁ kho taṁ, bhikkhave, ariyaṁ vamanaṁ yaṁ vamanaṁ sampajjatiyeva no vipajjati, yaṁ vamanaṁ āgamma jātidhammā sattā jātiyā parimuccanti …pe… sokaparidevadukkhadomanassupāyāsehi parimuccantī”ti. <br>
  an10.109:6.5 Navamaṁ. "<br>
  an10.110:0.1 Aṅguttara Nikāya 10.110 <br>
  an10.110:0.2 11. Samaṇasaññāvagga <br>
  an10.110:0.3 Niddhamanīyasutta <br>
  an10.110:1.1 “Dasayime, bhikkhave, niddhamanīyā dhammā. <br>
  an10.110:1.2 Katame dasa? <br>
  an10.110:1.3 Sammādiṭṭhikassa, bhikkhave, micchādiṭṭhi niddhantā hoti; <br>
  an10.110:1.4 ye ca micchādiṭṭhipaccayā aneke pāpakā akusalā dhammā sambhavanti te cassa niddhantā honti; <br>
  an10.110:1.5 sammādiṭṭhipaccayā ca aneke kusalā dhammā bhāvanāpāripūriṁ gacchanti. <br>
  an10.110:2.1 Sammāsaṅkappassa, bhikkhave, micchāsaṅkappo niddhanto hoti …pe… <br>
  an10.110:2.2 sammāvācassa bhikkhave, micchāvācā niddhantā hoti … <br>
  an10.110:2.3 sammākammantassa, bhikkhave, micchākammanto niddhanto hoti … <br>
  an10.110:2.4 sammāājīvassa, bhikkhave, micchāājīvo niddhanto hoti … <br>
  an10.110:2.5 sammāvāyāmassa, bhikkhave, micchāvāyāmo niddhanto hoti … <br>
  an10.110:2.6 sammāsatissa, bhikkhave, micchāsati niddhantā hoti … <br>
  an10.110:2.7 sammāsamādhissa, bhikkhave, micchāsamādhi niddhanto hoti … <br>
  an10.110:2.8 sammāñāṇissa, bhikkhave, micchāñāṇaṁ niddhantaṁ hoti …. <br>
  an10.110:3.1 Sammāvimuttissa, bhikkhave, micchāvimutti niddhantā hoti; <br>
  an10.110:3.2 ye ca micchāvimuttipaccayā aneke pāpakā akusalā dhammā sambhavanti te cassa niddhantā honti; <br>
  an10.110:3.3 sammāvimuttipaccayā ca aneke kusalā dhammā bhāvanāpāripūriṁ gacchanti. <br>
  an10.110:3.4 Ime kho, bhikkhave, dasa niddhamanīyā dhammā”ti. <br>
  an10.110:3.5 Dasamaṁ. "<br>
  an10.111:0.1 Aṅguttara Nikāya 10.111 <br>
  an10.111:0.2 11. Samaṇasaññāvagga <br>
  an10.111:0.3 Paṭhamaasekhasutta <br>
  an10.111:1.1 Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca: <br>
  an10.111:2.1 “‘Asekho asekho’ti, bhante, vuccati. <br>
  an10.111:2.2 Kittāvatā bhante, bhikkhu asekho hotī”ti? <br>
  an10.111:2.3 “Idha, bhikkhu, bhikkhu asekhāya sammādiṭṭhiyā samannāgato hoti, asekhena sammāsaṅkappena samannāgato hoti, asekhāya sammāvācāya samannāgato hoti, asekhena sammākammantena samannāgato hoti, asekhena sammāājīvena samannāgato hoti, asekhena sammāvāyāmena samannāgato hoti, asekhāya sammāsatiyā samannāgato hoti, asekhena sammāsamādhinā samannāgato hoti, asekhena sammāñāṇena samannāgato hoti, asekhāya sammāvimuttiyā samannāgato hoti. <br>
  an10.111:2.4 Evaṁ kho, bhikkhu, bhikkhu asekho hotī”ti. <br>
  an10.111:2.5 Ekādasamaṁ. "<br>
  an10.112:0.1 Aṅguttara Nikāya 10.112 <br>
  an10.112:0.2 11. Samaṇasaññāvagga <br>
  an10.112:0.3 Dutiyaasekhasutta <br>
  an10.112:1.1 “Dasayime, bhikkhave, asekhiyā dhammā. <br>
  an10.112:1.2 Katame dasa? <br>
  an10.112:1.3 Asekhā sammādiṭṭhi, asekho sammāsaṅkappo, asekhā sammāvācā, asekho sammākammanto, asekho sammāājīvo, asekho sammāvāyāmo, asekhā sammāsati, asekho sammāsamādhi, asekhaṁ sammāñāṇaṁ, asekhā sammāvimutti—<br>
  an10.112:1.4 ime kho, bhikkhave, dasa asekhiyā dhammā”ti. <br>
  an10.112:1.5 Dvādasamaṁ. <br>
  an10.112:1.6 Samaṇasaññāvaggo paṭhamo. <br>
  an10.112:2.0 Tassuddānaṁ <br>
  an10.112:2.1 Saññā bojjhaṅgā micchattaṁ, <br>
  an10.112:2.2 bījaṁ vijjāya nijjaraṁ; <br>
  an10.112:2.3 Dhovanaṁ tikicchā vamanaṁ, <br>
  an10.112:2.4 niddhamanaṁ dve asekhāti. "<br>
  an10.113:0.1 Aṅguttara Nikāya 10.113 <br>
  an10.113:0.2 12. Paccorohaṇivagga <br>
  an10.113:0.3 Paṭhamaadhammasutta <br>
  an10.113:1.1 “Adhammo ca, bhikkhave, veditabbo anattho ca; <br>
  an10.113:1.2 dhammo ca veditabbo attho ca. <br>
  an10.113:1.3 Adhammañca viditvā anatthañca, dhammañca viditvā atthañca yathā dhammo yathā attho tathā paṭipajjitabbaṁ. <br>
  an10.113:2.1 Katamo ca, bhikkhave, adhammo ca anattho ca? <br>
  an10.113:2.2 Micchādiṭṭhi, micchāsaṅkappo, micchāvācā, micchākammanto, micchāājīvo, micchāvāyāmo, micchāsati, micchāsamādhi, micchāñāṇaṁ, micchāvimutti—<br>
  an10.113:2.3 ayaṁ vuccati, bhikkhave, adhammo ca anattho ca. <br>
  an10.113:3.1 Katamo ca, bhikkhave, dhammo ca attho ca? <br>
  an10.113:3.2 Sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi, sammāñāṇaṁ, sammāvimutti—<br>
  an10.113:3.3 ayaṁ vuccati, bhikkhave, dhammo ca attho ca. <br>
  an10.113:4.1 ‘Adhammo ca, bhikkhave, veditabbo anattho ca; <br>
  an10.113:4.2 dhammo ca veditabbo attho ca. <br>
  an10.113:4.3 Adhammañca viditvā anatthañca, dhammañca viditvā atthañca yathā dhammo yathā attho tathā paṭipajjitabban’ti, <br>
  an10.113:4.4 iti yaṁ taṁ vuttaṁ, idametaṁ paṭicca vuttan”ti. <br>
  an10.113:4.5 Paṭhamaṁ. "<br>
  an10.114:0.1 Aṅguttara Nikāya 10.114 <br>
  an10.114:0.2 12. Paccorohaṇivagga <br>
  an10.114:0.3 Dutiyaadhammasutta <br>
  an10.114:1.1 “Adhammo ca, bhikkhave, veditabbo dhammo ca; <br>
  an10.114:1.2 anattho ca veditabbo attho ca. <br>
  an10.114:1.3 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabbaṁ. <br>
  an10.114:2.1 Katamo ca, bhikkhave, adhammo, katamo ca dhammo, katamo ca anattho, katamo ca attho? <br>
  an10.114:3.1 Micchādiṭṭhi, bhikkhave, adhammo; <br>
  an10.114:3.2 sammādiṭṭhi dhammo; <br>
  an10.114:3.3 ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; <br>
  an10.114:3.4 sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:4.1 Micchāsaṅkappo, bhikkhave, adhammo; <br>
  an10.114:4.2 sammāsaṅkappo dhammo; <br>
  an10.114:4.3 ye ca micchāsaṅkappapaccayā aneke pāpakā akusalā dhammā sambhavanti, ayaṁ anattho; <br>
  an10.114:4.4 sammāsaṅkappapaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:5.1 Micchāvācā, bhikkhave, adhammo; <br>
  an10.114:5.2 sammāvācā dhammo; <br>
  an10.114:5.3 ye ca micchāvācāpaccayā aneke pāpakā akusalā dhammā sambhavanti, ayaṁ anattho; <br>
  an10.114:5.4 sammāvācāpaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:6.1 Micchākammanto, bhikkhave, adhammo; <br>
  an10.114:6.2 sammākammanto dhammo; <br>
  an10.114:6.3 ye ca micchākammantapaccayā aneke pāpakā akusalā dhammā sambhavanti, ayaṁ anattho; <br>
  an10.114:6.4 sammākammantapaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:7.1 Micchāājīvo, bhikkhave, adhammo; <br>
  an10.114:7.2 sammāājīvo dhammo; <br>
  an10.114:7.3 ye ca micchāājīvapaccayā aneke pāpakā akusalā dhammā sambhavanti, ayaṁ anattho; <br>
  an10.114:7.4 sammāājīvapaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:8.1 Micchāvāyāmo, bhikkhave, adhammo; <br>
  an10.114:8.2 sammāvāyāmo dhammo; <br>
  an10.114:8.3 ye ca micchāvāyāmapaccayā aneke pāpakā akusalā dhammā sambhavanti, ayaṁ anattho; <br>
  an10.114:8.4 sammāvāyāmapaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:9.1 Micchāsati, bhikkhave, adhammo; <br>
  an10.114:9.2 sammāsati dhammo; <br>
  an10.114:9.3 ye ca micchāsatipaccayā aneke pāpakā akusalā dhammā sambhavanti, ayaṁ anattho; <br>
  an10.114:9.4 sammāsatipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:10.1 Micchāsamādhi, bhikkhave, adhammo; <br>
  an10.114:10.2 sammāsamādhi dhammo; <br>
  an10.114:10.3 ye ca micchāsamādhipaccayā aneke pāpakā akusalā dhammā sambhavanti, ayaṁ anattho; <br>
  an10.114:10.4 sammāsamādhipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:11.1 Micchāñāṇaṁ, bhikkhave, adhammo; <br>
  an10.114:11.2 sammāñāṇaṁ dhammo; <br>
  an10.114:11.3 ye ca micchāñāṇapaccayā aneke pāpakā akusalā dhammā sambhavanti, ayaṁ anattho; <br>
  an10.114:11.4 sammāñāṇapaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:12.1 Micchāvimutti, bhikkhave, adhammo; <br>
  an10.114:12.2 sammāvimutti dhammo; <br>
  an10.114:12.3 ye ca micchāvimuttipaccayā aneke pāpakā akusalā dhammā sambhavanti, ayaṁ anattho; <br>
  an10.114:12.4 sammāvimuttipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.114:13.1 ‘Adhammo ca, bhikkhave, veditabbo dhammo ca; <br>
  an10.114:13.2 anattho ca veditabbo attho ca. <br>
  an10.114:13.3 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban’ti, <br>
  an10.114:13.4 iti yaṁ taṁ vuttaṁ, idametaṁ paṭicca vuttan”ti. <br>
  an10.114:13.5 Dutiyaṁ. "<br>
  an10.115:0.1 Aṅguttara Nikāya 10.115 <br>
  an10.115:0.2 12. Paccorohaṇivagga <br>
  an10.115:0.3 Tatiyaadhammasutta <br>
  an10.115:1.1 “Adhammo ca, bhikkhave, veditabbo dhammo ca; <br>
  an10.115:1.2 anattho ca veditabbo attho ca. <br>
  an10.115:1.3 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban”ti. <br>
  an10.115:1.4 Idamavoca bhagavā. <br>
  an10.115:1.5 Idaṁ vatvāna sugato uṭṭhāyāsanā vihāraṁ pāvisi. <br>
  an10.115:2.1 Atha kho tesaṁ bhikkhūnaṁ acirapakkantassa bhagavato etadahosi: <br>
  an10.115:2.2 “idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.115:2.3 ‘adhammo ca, bhikkhave, veditabbo dhammo ca; <br>
  an10.115:2.4 anattho ca veditabbo attho ca. <br>
  an10.115:2.5 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban’ti. <br>
  an10.115:2.6 Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā”ti? <br>
  an10.115:3.1 Atha kho tesaṁ bhikkhūnaṁ etadahosi: <br>
  an10.115:3.2 “ayaṁ kho āyasmā ānando satthu ceva saṁvaṇṇito sambhāvito ca viññūnaṁ sabrahmacārīnaṁ. <br>
  an10.115:3.3 Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. <br>
  an10.115:3.4 Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāma. <br>
  an10.115:3.5 Yathā no āyasmā ānando byākarissati tathā naṁ dhāressāmā”ti. <br>
  an10.115:4.1 Atha kho te bhikkhū yenāyasmā ānando tenupasaṅkamiṁsu; upasaṅkamitvā āyasmatā ānandena saddhiṁ sammodiṁsu. <br>
  an10.115:4.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ ānandaṁ etadavocuṁ: <br>
  an10.115:5.1 “Idaṁ kho no, āvuso ānanda, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.115:5.2 ‘adhammo ca …pe… <br>
  an10.115:5.3 tathā paṭipajjitabban’ti. <br>
  an10.115:6.1 Tesaṁ no, āvuso, amhākaṁ acirapakkantassa bhagavato etadahosi: <br>
  an10.115:6.2 ‘idaṁ kho no, āvuso, bhagavatā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—<br>
  an10.115:6.3 adhammo ca …pe… <br>
  an10.115:6.4 tathā paṭipajjitabbanti. <br>
  an10.115:6.5 Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti? <br>
  an10.115:7.1 Tesaṁ no, āvuso, amhākaṁ etadahosi: <br>
  an10.115:7.2 ‘ayaṁ kho āyasmā ānando satthu ceva saṁvaṇṇito sambhāvito ca viññūnaṁ sabrahmacārīnaṁ. <br>
  an10.115:7.3 Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. <br>
  an10.115:7.4 Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāma. <br>
  an10.115:7.5 Yathā no āyasmā ānando byākarissati tathā naṁ dhāressāmā’ti. <br>
  an10.115:7.6 Vibhajatu āyasmā ānando”ti. <br>
  an10.115:8.1 “Seyyathāpi, āvuso, puriso sāratthiko sāragavesī sārapariyesanaṁ caramāno mahato rukkhassa tiṭṭhato sāravato atikkammeva mūlaṁ atikkamma khandhaṁ sākhāpalāse sāraṁ pariyesitabbaṁ maññeyya; <br>
  an10.115:8.2 evaṁsampadamidaṁ āyasmantānaṁ satthari sammukhībhūte taṁ bhagavantaṁ atisitvā amhe etamatthaṁ paṭipucchitabbaṁ maññatha. <br>
  an10.115:8.3 So hāvuso, bhagavā jānaṁ jānāti passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato. <br>
  an10.115:8.4 So ceva panetassa kālo ahosi yaṁ tumhe bhagavantaṁyeva upasaṅkamitvā etamatthaṁ paṭipuccheyyātha. <br>
  an10.115:8.5 Yathā vo bhagavā byākareyya tathā naṁ dhāreyyāthā”ti. <br>
  an10.115:9.1 “Addhāvuso ānanda, bhagavā jānaṁ jānāti passaṁ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato. <br>
  an10.115:9.2 So ceva panetassa kālo ahosi yaṁ mayaṁ bhagavantaṁyeva upasaṅkamitvā etamatthaṁ paṭipuccheyyāma, <br>
  an10.115:9.3 yathā no bhagavā byākareyya tathā naṁ dhāreyyāma. <br>
  an10.115:9.4 Api cāyasmā ānando satthu ceva saṁvaṇṇito sambhāvito ca viññūnaṁ sabrahmacārīnaṁ. <br>
  an10.115:9.5 Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. <br>
  an10.115:9.6 Vibhajatāyasmā ānando agaruṁ katvā”ti. <br>
  an10.115:10.1 “Tenahāvuso, suṇātha, sādhukaṁ manasi karotha, bhāsissāmī”ti. <br>
  an10.115:10.2 “Evamāvuso”ti kho te bhikkhū āyasmato ānandassa paccassosuṁ. <br>
  an10.115:10.3 Athāyasmā ānando etadavoca: <br>
  an10.115:11.1 “Yaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.115:11.2 ‘adhammo ca, bhikkhave, veditabbo dhammo ca; <br>
  an10.115:11.3 anattho ca veditabbo attho ca. <br>
  an10.115:11.4 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban’ti. <br>
  an10.115:12.1 Katamo cāvuso, adhammo, katamo ca dhammo, katamo ca anattho, katamo ca attho? <br>
  an10.115:13.1 Micchādiṭṭhi, āvuso, adhammo; <br>
  an10.115:13.2 sammādiṭṭhi dhammo; <br>
  an10.115:13.3 ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; <br>
  an10.115:13.4 sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.115:14.1 Micchāsaṅkappo, āvuso, adhammo; <br>
  an10.115:14.2 sammāsaṅkappo dhammo … <br>
  an10.115:14.3 micchāvācā, āvuso, adhammo; <br>
  an10.115:14.4 sammāvācā dhammo … <br>
  an10.115:14.5 micchākammanto, āvuso, adhammo; <br>
  an10.115:14.6 sammākammanto dhammo … <br>
  an10.115:14.7 micchāājīvo, āvuso, adhammo; <br>
  an10.115:14.8 sammāājīvo dhammo … <br>
  an10.115:14.9 micchāvāyāmo, āvuso, adhammo; <br>
  an10.115:14.10 sammāvāyāmo dhammo … <br>
  an10.115:14.11 micchāsati, āvuso, adhammo; <br>
  an10.115:14.12 sammāsati dhammo … <br>
  an10.115:14.13 micchāsamādhi, āvuso, adhammo; <br>
  an10.115:14.14 sammāsamādhi dhammo … <br>
  an10.115:14.15 micchāñāṇaṁ, āvuso, adhammo; <br>
  an10.115:14.16 sammāñāṇaṁ dhammo …. <br>
  an10.115:15.1 Micchāvimutti, āvuso, adhammo; <br>
  an10.115:15.2 sammāvimutti dhammo; <br>
  an10.115:15.3 ye ca micchāvimuttipaccayā aneke pāpakā akusalā dhammā sambhavanti, ayaṁ anattho; <br>
  an10.115:15.4 sammāvimuttipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.115:16.1 Ayaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.115:16.2 ‘adhammo ca, bhikkhave, veditabbo dhammo ca …pe… <br>
  an10.115:16.3 tathā paṭipajjitabban’ti, imassa kho ahaṁ, āvuso, bhagavatā saṅkhittena uddesassa uddiṭṭhassa vitthārena atthaṁ avibhattassa evaṁ vitthārena atthaṁ ājānāmi. <br>
  an10.115:16.4 Ākaṅkhamānā ca pana tumhe, āvuso, bhagavantaṁyeva upasaṅkamitvā etamatthaṁ paṭipuccheyyātha. <br>
  an10.115:16.5 Yathā vo bhagavā byākaroti tathā naṁ dhāreyyāthā”ti. <br>
  an10.115:17.1 “Evamāvuso”ti kho te bhikkhū āyasmato ānandassa bhāsitaṁ abhinanditvā anumoditvā uṭṭhāyāsanā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ: <br>
  an10.115:18.1 “Yaṁ kho no bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.115:18.2 ‘adhammo ca, bhikkhave, veditabbo …pe… <br>
  an10.115:18.3 tathā paṭipajjitabban’ti. <br>
  an10.115:19.1 Tesaṁ no, bhante, amhākaṁ acirapakkantassa bhagavato etadahosi: <br>
  an10.115:19.2 ‘idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—<br>
  an10.115:19.3 adhammo ca, bhikkhave, veditabbo …pe… <br>
  an10.115:19.4 tathā paṭipajjitabbanti. <br>
  an10.115:19.5 Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti? <br>
  an10.115:20.1 Tesaṁ no, bhante, amhākaṁ etadahosi: <br>
  an10.115:20.2 ‘ayaṁ kho āyasmā ānando satthu ceva saṁvaṇṇito sambhāvito ca viññūnaṁ sabrahmacārīnaṁ. <br>
  an10.115:20.3 Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. <br>
  an10.115:20.4 Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāma. <br>
  an10.115:20.5 Yathā no āyasmā ānando byākarissati tathā naṁ dhāressāmā’ti. <br>
  an10.115:21.1 Atha kho mayaṁ, bhante, yenāyasmā ānando tenupasaṅkamimhā; upasaṅkamitvā āyasmantaṁ ānandaṁ etamatthaṁ apucchimhā. <br>
  an10.115:21.2 Tesaṁ no, bhante, āyasmatā ānandena imehi ākārehi imehi padehi imehi byañjanehi attho suvibhatto”ti. <br>
  an10.115:22.1 “Sādhu sādhu, bhikkhave. <br>
  an10.115:22.2 Paṇḍito, bhikkhave, ānando. <br>
  an10.115:22.3 Mahāpañño, bhikkhave, ānando. <br>
  an10.115:22.4 Mañcepi tumhe, bhikkhave, upasaṅkamitvā etamatthaṁ paṭipuccheyyātha, ahampi cetaṁ evamevaṁ byākareyyaṁ yathā taṁ ānandena byākataṁ. <br>
  an10.115:22.5 Eso ceva tassa attho evañca naṁ dhāreyyāthā”ti. <br>
  an10.115:22.6 Tatiyaṁ. "<br>
  an10.116:0.1 Aṅguttara Nikāya 10.116 <br>
  an10.116:0.2 12. Paccorohaṇivagga <br>
  an10.116:0.3 Ajitasutta <br>
  an10.116:1.1 Atha kho ajito paribbājako yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  an10.116:1.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho ajito paribbājako bhagavantaṁ etadavoca: <br>
  an10.116:2.1 “Amhākaṁ, bho gotama, paṇḍito nāma sabrahmacārī. <br>
  an10.116:2.2 Tena pañcamattāni cittaṭṭhānasatāni cintitāni, yehi aññatitthiyā upāraddhāva jānanti upāraddhasmā”ti. <br>
  an10.116:3.1 Atha kho bhagavā bhikkhū āmantesi: <br>
  an10.116:3.2 “dhāretha no tumhe, bhikkhave, paṇḍitavatthūnī”ti? <br>
  an10.116:3.3 “Etassa, bhagavā, kālo etassa, sugata, kālo <br>
  an10.116:3.4 yaṁ bhagavā bhāseyya, bhagavato sutvā bhikkhū dhāressantī”ti. <br>
  an10.116:4.1 “Tena hi, bhikkhave, suṇātha, sādhukaṁ manasi karotha, bhāsissāmī”ti. <br>
  an10.116:4.2 “Evaṁ, bhante”ti kho te bhikkhū bhagavato paccassosuṁ. <br>
  an10.116:4.3 Bhagavā etadavoca: <br>
  an10.116:5.1 “Idha, bhikkhave, ekacco adhammikena vādena adhammikaṁ vādaṁ abhiniggaṇhāti abhinippīḷeti, tena ca adhammikaṁ parisaṁ rañjeti. <br>
  an10.116:5.2 Tena sā adhammikā parisā uccāsaddamahāsaddā hoti: <br>
  an10.116:5.3 ‘paṇḍito vata bho, paṇḍito vata bho’ti. <br>
  an10.116:6.1 Idha pana, bhikkhave, ekacco adhammikena vādena dhammikaṁ vādaṁ abhiniggaṇhāti abhinippīḷeti, tena ca adhammikaṁ parisaṁ rañjeti. <br>
  an10.116:6.2 Tena sā adhammikā parisā uccāsaddamahāsaddā hoti: <br>
  an10.116:6.3 ‘paṇḍito vata bho, paṇḍito vata bho’ti. <br>
  an10.116:7.1 Idha pana, bhikkhave, ekacco adhammikena vādena dhammikañca vādaṁ adhammikañca vādaṁ abhiniggaṇhāti abhinippīḷeti, tena ca adhammikaṁ parisaṁ rañjeti. <br>
  an10.116:7.2 Tena sā adhammikā parisā uccāsaddamahāsaddā hoti: <br>
  an10.116:7.3 ‘paṇḍito vata bho, paṇḍito vata bho’ti. <br>
  an10.116:8.1 Adhammo ca, bhikkhave, veditabbo dhammo ca; <br>
  an10.116:8.2 anattho ca veditabbo attho ca. <br>
  an10.116:8.3 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabbaṁ. <br>
  an10.116:9.1 Katamo ca, bhikkhave, adhammo, katamo ca dhammo, katamo ca anattho, katamo ca attho? <br>
  an10.116:9.2 Micchādiṭṭhi, bhikkhave, adhammo; <br>
  an10.116:9.3 sammādiṭṭhi dhammo; <br>
  an10.116:9.4 ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; <br>
  an10.116:9.5 sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.116:10.1 Micchāsaṅkappo, bhikkhave, adhammo; <br>
  an10.116:10.2 sammāsaṅkappo dhammo … <br>
  an10.116:10.3 micchāvācā, bhikkhave, adhammo; <br>
  an10.116:10.4 sammāvācā dhammo … <br>
  an10.116:10.5 micchākammanto, bhikkhave, adhammo; <br>
  an10.116:10.6 sammākammanto dhammo … <br>
  an10.116:10.7 micchāājīvo, bhikkhave, adhammo; <br>
  an10.116:10.8 sammāājīvo dhammo … <br>
  an10.116:10.9 micchāvāyāmo, bhikkhave, adhammo; <br>
  an10.116:10.10 sammāvāyāmo dhammo … <br>
  an10.116:10.11 micchāsati, bhikkhave, adhammo; <br>
  an10.116:10.12 sammāsati dhammo … <br>
  an10.116:10.13 micchāsamādhi, bhikkhave adhammo; <br>
  an10.116:10.14 sammāsamādhi dhammo … <br>
  an10.116:10.15 micchāñāṇaṁ, bhikkhave, adhammo; <br>
  an10.116:10.16 sammāñāṇaṁ dhammo. <br>
  an10.116:11.1 Micchāvimutti, bhikkhave, adhammo; <br>
  an10.116:11.2 sammāvimutti dhammo; <br>
  an10.116:11.3 ye ca micchāvimuttipaccayā aneke pāpakā akusalā dhammā sambhavanti, ayaṁ anattho; <br>
  an10.116:11.4 sammāvimuttipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.116:12.1 ‘Adhammo ca, bhikkhave, veditabbo dhammo ca; <br>
  an10.116:12.2 anattho ca veditabbo attho ca. <br>
  an10.116:12.3 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban’ti, <br>
  an10.116:12.4 iti yaṁ taṁ vuttaṁ, idametaṁ paṭicca vuttan”ti. <br>
  an10.116:12.5 Catutthaṁ. "<br>
  an10.117:0.1 Aṅguttara Nikāya 10.117 <br>
  an10.117:0.2 12. Paccorohaṇivagga <br>
  an10.117:0.3 Saṅgāravasutta <br>
  an10.117:1.1 Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  an10.117:1.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho saṅgāravo brāhmaṇo bhagavantaṁ etadavoca: <br>
  an10.117:1.3 “kiṁ nu kho, bho gotama, orimaṁ tīraṁ, kiṁ pārimaṁ tīran”ti? <br>
  an10.117:1.4 “Micchādiṭṭhi kho, brāhmaṇa, orimaṁ tīraṁ, sammādiṭṭhi pārimaṁ tīraṁ; <br>
  an10.117:1.5 micchāsaṅkappo orimaṁ tīraṁ, sammāsaṅkappo pārimaṁ tīraṁ; <br>
  an10.117:1.6 micchāvācā orimaṁ tīraṁ, sammāvācā pārimaṁ tīraṁ; <br>
  an10.117:1.7 micchākammanto orimaṁ tīraṁ, sammākammanto pārimaṁ tīraṁ; <br>
  an10.117:1.8 micchāājīvo orimaṁ tīraṁ, sammāājīvo pārimaṁ tīraṁ; <br>
  an10.117:1.9 micchāvāyāmo orimaṁ tīraṁ, sammāvāyāmo pārimaṁ tīraṁ; <br>
  an10.117:1.10 micchāsati orimaṁ tīraṁ, sammāsati pārimaṁ tīraṁ; <br>
  an10.117:1.11 micchāsamādhi orimaṁ tīraṁ, sammāsamādhi pārimaṁ tīraṁ; <br>
  an10.117:1.12 micchāñāṇaṁ orimaṁ tīraṁ, sammāñāṇaṁ pārimaṁ tīraṁ; <br>
  an10.117:1.13 micchāvimutti orimaṁ tīraṁ, sammāvimutti pārimaṁ tīranti. <br>
  an10.117:1.14 Idaṁ kho, brāhmaṇa, orimaṁ tīraṁ, idaṁ pārimaṁ tīranti. <br>
  an10.117:2.1 Appakā te manussesu, <br>
  an10.117:2.2 ye janā pāragāmino; <br>
  an10.117:2.3 Athāyaṁ itarā pajā, <br>
  an10.117:2.4 tīramevānudhāvati. <br>
  an10.117:3.1 Ye ca kho sammadakkhāte, <br>
  an10.117:3.2 dhamme dhammānuvattino; <br>
  an10.117:3.3 Te janā pāramessanti, <br>
  an10.117:3.4 maccudheyyaṁ suduttaraṁ. <br>
  an10.117:4.1 Kaṇhaṁ dhammaṁ vippahāya, <br>
  an10.117:4.2 Sukkaṁ bhāvetha paṇḍito; <br>
  an10.117:4.3 Okā anokamāgamma, <br>
  an10.117:4.4 Viveke yattha dūramaṁ. <br>
  an10.117:5.1 Tatrābhiratimiccheyya, <br>
  an10.117:5.2 hitvā kāme akiñcano; <br>
  an10.117:5.3 Pariyodapeyya attānaṁ, <br>
  an10.117:5.4 cittaklesehi paṇḍito. <br>
  an10.117:6.1 Yesaṁ sambodhiyaṅgesu, <br>
  an10.117:6.2 sammā cittaṁ subhāvitaṁ; <br>
  an10.117:6.3 Ādānapaṭinissagge, <br>
  an10.117:6.4 anupādāya ye ratā; <br>
  an10.117:6.5 Khīṇāsavā jutimanto, <br>
  an10.117:6.6 te loke parinibbutā”ti. <br>
  an10.117:6.7 Pañcamaṁ. "<br>
  an10.118:0.1 Aṅguttara Nikāya 10.118 <br>
  an10.118:0.2 12. Paccorohaṇivagga <br>
  an10.118:0.3 Orimatīrasutta <br>
  an10.118:1.1 “Orimañca, bhikkhave, tīraṁ desessāmi pārimañca tīraṁ. <br>
  an10.118:1.2 Taṁ suṇātha, sādhukaṁ manasi karotha, bhāsissāmī”ti. <br>
  an10.118:1.3 “Evaṁ, bhante”ti kho te bhikkhū bhagavato paccassosuṁ. <br>
  an10.118:1.4 Bhagavā etadavoca: <br>
  an10.118:2.1 “Katamañca, bhikkhave, orimaṁ tīraṁ, katamañca pārimaṁ tīraṁ? <br>
  an10.118:2.2 Micchādiṭṭhi orimaṁ tīraṁ, sammādiṭṭhi pārimaṁ tīraṁ …pe… <br>
  an10.118:2.3 micchāvimutti orimaṁ tīraṁ, sammāvimutti pārimaṁ tīraṁ. <br>
  an10.118:2.4 Idaṁ kho, bhikkhave, orimaṁ tīraṁ, idaṁ pārimaṁ tīranti. <br>
  an10.118:3.1 Appakā te manussesu, <br>
  an10.118:3.2 ye janā pāragāmino; <br>
  an10.118:3.3 Athāyaṁ itarā pajā, <br>
  an10.118:3.4 tīramevānudhāvati. <br>
  an10.118:4.1 Ye ca kho sammadakkhāte, <br>
  an10.118:4.2 dhamme dhammānuvattino; <br>
  an10.118:4.3 Te janā pāramessanti, <br>
  an10.118:4.4 maccudheyyaṁ suduttaraṁ. <br>
  an10.118:5.1 Kaṇhaṁ dhammaṁ vippahāya, <br>
  an10.118:5.2 sukkaṁ bhāvetha paṇḍito; <br>
  an10.118:5.3 Okā anokamāgamma, <br>
  an10.118:5.4 viveke yattha dūramaṁ. <br>
  an10.118:6.1 Tatrābhiratimiccheyya, <br>
  an10.118:6.2 hitvā kāme akiñcano; <br>
  an10.118:6.3 Pariyodapeyya attānaṁ, <br>
  an10.118:6.4 cittaklesehi paṇḍito. <br>
  an10.118:7.1 Yesaṁ sambodhiyaṅgesu, <br>
  an10.118:7.2 sammā cittaṁ subhāvitaṁ; <br>
  an10.118:7.3 Ādānapaṭinissagge, <br>
  an10.118:7.4 anupādāya ye ratā; <br>
  an10.118:7.5 Khīṇāsavā jutimanto, <br>
  an10.118:7.6 te loke parinibbutā”ti. <br>
  an10.118:7.7 Chaṭṭhaṁ. "<br>
  an10.119:0.1 Aṅguttara Nikāya 10.119 <br>
  an10.119:0.2 12. Paccorohaṇivagga <br>
  an10.119:0.3 Paṭhamapaccorohaṇīsutta <br>
  an10.119:1.1 Tena kho pana samayena jāṇussoṇi brāhmaṇo tadahuposathe sīsaṁnhāto navaṁ khomayugaṁ nivattho allakusamuṭṭhiṁ ādāya bhagavato avidūre ekamantaṁ ṭhito hoti. <br>
  an10.119:2.1 Addasā kho bhagavā jāṇussoṇiṁ brāhmaṇaṁ tadahuposathe sīsaṁnhātaṁ navaṁ khomayugaṁ nivatthaṁ allakusamuṭṭhiṁ ādāya ekamantaṁ ṭhitaṁ. <br>
  an10.119:2.2 Disvāna jāṇussoṇiṁ brāhmaṇaṁ etadavoca: <br>
  an10.119:2.3 “kiṁ nu tvaṁ, brāhmaṇa, tadahuposathe sīsaṁnhāto navaṁ khomayugaṁ nivattho allakusamuṭṭhiṁ ādāya ekamantaṁ ṭhito? <br>
  an10.119:2.4 Kiṁ nvajja brāhmaṇakulassā”ti? <br>
  an10.119:2.5 “Paccorohaṇī, bho gotama, ajja brāhmaṇakulassā”ti. <br>
  an10.119:3.1 “Yathā kathaṁ pana, brāhmaṇa, brāhmaṇānaṁ paccorohaṇī hotī”ti? <br>
  an10.119:3.2 “Idha, bho gotama, brāhmaṇā tadahuposathe sīsaṁnhātā navaṁ khomayugaṁ nivatthā allena gomayena pathaviṁ opuñjitvā haritehi kusehi pattharitvā antarā ca velaṁ antarā ca agyāgāraṁ seyyaṁ kappenti. <br>
  an10.119:3.3 Te taṁ rattiṁ tikkhattuṁ paccuṭṭhāya pañjalikā aggiṁ namassanti: <br>
  an10.119:3.4 ‘paccorohāma bhavantaṁ, paccorohāma bhavantan’ti. <br>
  an10.119:3.5 Bahukena ca sappitelanavanītena aggiṁ santappenti. <br>
  an10.119:3.6 Tassā ca rattiyā accayena paṇītena khādanīyena bhojanīyena brāhmaṇe santappenti. <br>
  an10.119:3.7 Evaṁ, bho gotama, brāhmaṇānaṁ paccorohaṇī hotī”ti. <br>
  an10.119:4.1 “Aññathā kho, brāhmaṇa, brāhmaṇānaṁ paccorohaṇī hoti, aññathā ca pana ariyassa vinaye paccorohaṇī hotī”ti. <br>
  an10.119:4.2 “Yathā kathaṁ pana, bho gotama, ariyassa vinaye paccorohaṇī hoti? <br>
  an10.119:4.3 Sādhu me bhavaṁ gotamo tathā dhammaṁ desetu yathā ariyassa vinaye paccorohaṇī hotī”ti. <br>
  an10.119:5.1 “Tena hi, brāhmaṇa, suṇāhi, sādhukaṁ manasi karohi; bhāsissāmī”ti. <br>
  an10.119:5.2 “Evaṁ, bho”ti kho jāṇussoṇi brāhmaṇo bhagavato paccassosi. <br>
  an10.119:5.3 Bhagavā etadavoca: <br>
  an10.119:6.1 “Idha, brāhmaṇa, ariyasāvako iti paṭisañcikkhati: <br>
  an10.119:6.2 ‘micchādiṭṭhiyā kho pāpako vipāko <br>
  an10.119:6.3 diṭṭhe ceva dhamme abhisamparāyañcā’ti. <br>
  an10.119:6.4 So iti paṭisaṅkhāya micchādiṭṭhiṁ pajahati; <br>
  an10.119:6.5 micchādiṭṭhiyā paccorohati. <br>
  an10.119:7.1 … ‘Micchāsaṅkappassa kho pāpako vipāko—<br>
  an10.119:7.2 diṭṭhe ceva dhamme abhisamparāyañcā’ti. <br>
  an10.119:7.3 So iti paṭisaṅkhāya micchāsaṅkappaṁ pajahati; <br>
  an10.119:7.4 micchāsaṅkappā paccorohati. <br>
  an10.119:8.1 … ‘Micchāvācāya kho pāpako vipāko—<br>
  an10.119:8.2 diṭṭhe ceva dhamme abhisamparāyañcā’ti. <br>
  an10.119:8.3 So iti paṭisaṅkhāya micchāvācaṁ pajahati; <br>
  an10.119:8.4 micchāvācāya paccorohati. <br>
  an10.119:9.1 … ‘Micchākammantassa kho pāpako vipāko—<br>
  an10.119:9.2 diṭṭhe ceva dhamme abhisamparāyañcā’ti. <br>
  an10.119:9.3 So iti paṭisaṅkhāya micchākammantaṁ pajahati; <br>
  an10.119:9.4 micchākammantā paccorohati. <br>
  an10.119:10.1 … ‘Micchāājīvassa kho pāpako vipāko—<br>
  an10.119:10.2 diṭṭhe ceva dhamme abhisamparāyañcā’ti. <br>
  an10.119:10.3 So iti paṭisaṅkhāya micchāājīvaṁ pajahati; <br>
  an10.119:10.4 micchāājīvā paccorohati. <br>
  an10.119:11.1 … ‘Micchāvāyāmassa kho pāpako vipāko—<br>
  an10.119:11.2 diṭṭhe ceva dhamme abhisamparāyañcā’ti. <br>
  an10.119:11.3 So iti paṭisaṅkhāya micchāvāyāmaṁ pajahati; <br>
  an10.119:11.4 micchāvāyāmā paccorohati. <br>
  an10.119:12.1 … ‘Micchāsatiyā kho pāpako vipāko—<br>
  an10.119:12.2 diṭṭhe ceva dhamme abhisamparāyañcā’ti. <br>
  an10.119:12.3 So iti paṭisaṅkhāya micchāsatiṁ pajahati; <br>
  an10.119:12.4 micchāsatiyā paccorohati. <br>
  an10.119:13.1 … ‘Micchāsamādhissa kho pāpako vipāko—<br>
  an10.119:13.2 diṭṭhe ceva dhamme abhisamparāyañcā’ti. <br>
  an10.119:13.3 So iti paṭisaṅkhāya micchāsamādhiṁ pajahati; <br>
  an10.119:13.4 micchāsamādhimhā paccorohati. <br>
  an10.119:14.1 … ‘Micchāñāṇassa kho pāpako vipāko—<br>
  an10.119:14.2 diṭṭhe ceva dhamme abhisamparāyañcā’ti. <br>
  an10.119:14.3 So iti paṭisaṅkhāya micchāñāṇaṁ pajahati; <br>
  an10.119:14.4 micchāñāṇamhā paccorohati. <br>
  an10.119:15.1 … ‘Micchāvimuttiyā kho pāpako vipāko—<br>
  an10.119:15.2 diṭṭhe ceva dhamme abhisamparāyañcā’ti. <br>
  an10.119:15.3 So iti paṭisaṅkhāya micchāvimuttiṁ pajahati; <br>
  an10.119:15.4 micchāvimuttiyā paccorohati. <br>
  an10.119:15.5 Evaṁ kho, brāhmaṇa, ariyassa vinaye paccorohaṇī hotī”ti. <br>
  an10.119:16.1 “Aññathā, bho gotama, brāhmaṇānaṁ paccorohaṇī, aññathā ca pana ariyassa vinaye paccorohaṇī hoti. <br>
  an10.119:16.2 Imissā ca, bho gotama, ariyassa vinaye paccorohaṇiyā brāhmaṇānaṁ paccorohaṇī kalaṁ nāgghati soḷasiṁ. <br>
  an10.119:16.3 Abhikkantaṁ, bho gotama …pe… <br>
  an10.119:16.4 upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. <br>
  an10.119:16.5 Sattamaṁ. "<br>
  an10.120:0.1 Aṅguttara Nikāya 10.120 <br>
  an10.120:0.2 12. Paccorohaṇivagga <br>
  an10.120:0.3 Dutiyapaccorohaṇīsutta <br>
  an10.120:1.1 “Ariyaṁ vo, bhikkhave, paccorohaṇiṁ desessāmi. <br>
  an10.120:1.2 Taṁ suṇātha … <br>
  an10.120:1.3 katamā ca, bhikkhave, ariyā paccorohaṇī? <br>
  an10.120:1.4 Idha, bhikkhave, ariyasāvako iti paṭisañcikkhati: <br>
  an10.120:1.5 ‘micchādiṭṭhiyā kho pāpako vipāko—<br>
  an10.120:1.6 diṭṭhe ceva dhamme abhisamparāyañcā’ti. <br>
  an10.120:1.7 So iti paṭisaṅkhāya micchādiṭṭhiṁ pajahati; <br>
  an10.120:1.8 micchādiṭṭhiyā paccorohati. <br>
  an10.120:1.9 Micchāsaṅkappassa kho pāpako vipāko … <br>
  an10.120:1.10 micchāvācāya kho … <br>
  an10.120:1.11 micchākammantassa kho … <br>
  an10.120:1.12 micchāājīvassa kho … <br>
  an10.120:1.13 micchāvāyāmassa kho … <br>
  an10.120:1.14 micchāsatiyā kho … <br>
  an10.120:1.15 micchāsamādhissa kho … <br>
  an10.120:1.16 micchāñāṇassa kho … <br>
  an10.120:1.17 micchāvimuttiyā kho pāpako vipāko—<br>
  an10.120:1.18 diṭṭhe ceva dhamme abhisamparāyañcāti. <br>
  an10.120:1.19 So iti paṭisaṅkhāya micchāvimuttiṁ pajahati; <br>
  an10.120:1.20 micchāvimuttiyā paccorohati. <br>
  an10.120:1.21 Ayaṁ vuccati, bhikkhave, ariyā paccorohaṇī”ti. <br>
  an10.120:1.22 Aṭṭhamaṁ. "<br>
  an10.121:0.1 Aṅguttara Nikāya 10.121 <br>
  an10.121:0.2 12. Paccorohaṇivagga <br>
  an10.121:0.3 Pubbaṅgamasutta <br>
  an10.121:1.1 “Sūriyassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ. <br>
  an10.121:1.2 Evamevaṁ kho, bhikkhave, kusalānaṁ dhammānaṁ etaṁ pubbaṅgamaṁ etaṁ pubbanimittaṁ, yadidaṁ—sammādiṭṭhi. <br>
  an10.121:1.3 Sammādiṭṭhikassa, bhikkhave, sammāsaṅkappo pahoti, sammāsaṅkappassa sammāvācā pahoti, sammāvācassa sammākammanto pahoti, sammākammantassa sammāājīvo pahoti, sammāājīvassa sammāvāyāmo pahoti, sammāvāyāmassa sammāsati pahoti, sammāsatissa sammāsamādhi pahoti, sammāsamādhissa sammāñāṇaṁ pahoti, sammāñāṇissa sammāvimutti pahotī”ti. <br>
  an10.121:1.4 Navamaṁ. "<br>
  an10.122:0.1 Aṅguttara Nikāya 10.122 <br>
  an10.122:0.2 12. Paccorohaṇivagga <br>
  an10.122:0.3 Āsavakkhayasutta <br>
  an10.122:1.1 “Dasayime, bhikkhave, dhammā bhāvitā bahulīkatā āsavānaṁ khayāya saṁvattanti. <br>
  an10.122:1.2 Katame dasa? <br>
  an10.122:1.3 Sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi, sammāñāṇaṁ, sammāvimutti—<br>
  an10.122:1.4 ime kho, bhikkhave, dasa dhammā bhāvitā bahulīkatā āsavānaṁ khayāya saṁvattantī”ti. <br>
  an10.122:1.5 Dasamaṁ. <br>
  an10.122:1.6 Paccorohaṇivaggo dutiyo. <br>
  an10.122:2.0 Tassuddānaṁ <br>
  an10.122:2.1 Tayo adhammā ajito, <br>
  an10.122:2.2 Saṅgāravo ca orimaṁ; <br>
  an10.122:2.3 Dve ceva paccorohaṇī, <br>
  an10.122:2.4 Pubbaṅgamaṁ āsavakkhayoti. "<br>
  an10.123:0.1 Aṅguttara Nikāya 10.123 <br>
  an10.123:0.2 13. Parisuddhavagga <br>
  an10.123:0.3 Paṭhamasutta <br>
  an10.123:1.1 “Dasayime, bhikkhave, dhammā parisuddhā pariyodātā, nāññatra sugatavinayā. <br>
  an10.123:1.2 Katame dasa? <br>
  an10.123:1.3 Sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi, sammāñāṇaṁ, sammāvimutti—<br>
  an10.123:1.4 ime kho, bhikkhave, dasa dhammā parisuddhā pariyodātā, nāññatra sugatavinayā”ti. <br>
  an10.123:1.5 Paṭhamaṁ. "<br>
  an10.124:0.1 Aṅguttara Nikāya 10.124 <br>
  an10.124:0.2 13. Parisuddhavagga <br>
  an10.124:0.3 Dutiyasutta <br>
  an10.124:1.1 “Dasayime, bhikkhave, dhammā anuppannā uppajjanti, nāññatra sugatavinayā. <br>
  an10.124:1.2 Katame dasa? <br>
  an10.124:1.3 Sammādiṭṭhi …pe… sammāvimutti—<br>
  an10.124:1.4 ime kho, bhikkhave, dasa dhammā anuppannā uppajjanti, nāññatra sugatavinayā”ti. <br>
  an10.124:1.5 Dutiyaṁ. "<br>
  an10.125:0.1 Aṅguttara Nikāya 10.125 <br>
  an10.125:0.2 13. Parisuddhavagga <br>
  an10.125:0.3 Tatiyasutta <br>
  an10.125:1.1 “Dasayime, bhikkhave, dhammā mahapphalā mahānisaṁsā, nāññatra sugatavinayā. <br>
  an10.125:1.2 Katame dasa? <br>
  an10.125:1.3 Sammādiṭṭhi …pe… sammāvimutti—<br>
  an10.125:1.4 ime kho, bhikkhave, dasa dhammā mahapphalā mahānisaṁsā, nāññatra sugatavinayā”ti. <br>
  an10.125:1.5 Tatiyaṁ. "<br>
  an10.126:0.1 Aṅguttara Nikāya 10.126 <br>
  an10.126:0.2 13. Parisuddhavagga <br>
  an10.126:0.3 Catutthasutta <br>
  an10.126:1.1 “Dasayime, bhikkhave, dhammā rāgavinayapariyosānā honti dosavinayapariyosānā honti mohavinayapariyosānā honti, nāññatra sugatavinayā. <br>
  an10.126:1.2 Katame dasa? <br>
  an10.126:1.3 Sammādiṭṭhi …pe… sammāvimutti—<br>
  an10.126:1.4 ime kho, bhikkhave, dasa dhammā rāgavinayapariyosānā honti dosavinayapariyosānā honti mohavinayapariyosānā honti, nāññatra sugatavinayā”ti. <br>
  an10.126:1.5 Catutthaṁ. "<br>
  an10.127:0.1 Aṅguttara Nikāya 10.127 <br>
  an10.127:0.2 13. Parisuddhavagga <br>
  an10.127:0.3 Pañcamasutta <br>
  an10.127:1.1 “Dasayime, bhikkhave, dhammā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti, nāññatra sugatavinayā. <br>
  an10.127:1.2 Katame dasa? <br>
  an10.127:1.3 Sammādiṭṭhi …pe… sammāvimutti—<br>
  an10.127:1.4 ime kho, bhikkhave, dasa dhammā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti, nāññatra sugatavinayā”ti. <br>
  an10.127:1.5 Pañcamaṁ. "<br>
  an10.128:0.1 Aṅguttara Nikāya 10.128 <br>
  an10.128:0.2 13. Parisuddhavagga <br>
  an10.128:0.3 Chaṭṭhasutta <br>
  an10.128:1.1 “Dasayime, bhikkhave, dhammā bhāvitā bahulīkatā anuppannā uppajjanti, nāññatra sugatavinayā. <br>
  an10.128:1.2 Katame dasa? <br>
  an10.128:1.3 Sammādiṭṭhi …pe… sammāvimutti—<br>
  an10.128:1.4 ime kho, bhikkhave, dasa dhammā bhāvitā bahulīkatā anuppannā uppajjanti, nāññatra sugatavinayā”ti. <br>
  an10.128:1.5 Chaṭṭhaṁ. "<br>
  an10.129:0.1 Aṅguttara Nikāya 10.129 <br>
  an10.129:0.2 13. Parisuddhavagga <br>
  an10.129:0.3 Sattamasutta <br>
  an10.129:1.1 “Dasayime, bhikkhave, dhammā bhāvitā bahulīkatā mahapphalā honti mahānisaṁsā, nāññatra sugatavinayā. <br>
  an10.129:1.2 Katame dasa? <br>
  an10.129:1.3 Sammādiṭṭhi …pe… sammāvimutti—<br>
  an10.129:1.4 ime kho, bhikkhave, dasa dhammā bhāvitā bahulīkatā mahapphalā honti mahānisaṁsā, nāññatra sugatavinayā”ti. <br>
  an10.129:1.5 Sattamaṁ. "<br>
  an10.130:0.1 Aṅguttara Nikāya 10.130 <br>
  an10.130:0.2 13. Parisuddhavagga <br>
  an10.130:0.3 Aṭṭhamasutta <br>
  an10.130:1.1 “Dasayime, bhikkhave, dhammā bhāvitā bahulīkatā rāgavinayapariyosānā honti dosavinayapariyosānā honti mohavinayapariyosānā honti, nāññatra sugatavinayā. <br>
  an10.130:1.2 Katame dasa? <br>
  an10.130:1.3 Sammādiṭṭhi …pe… sammāvimutti—<br>
  an10.130:1.4 ime kho, bhikkhave, dasa dhammā bhāvitā bahulīkatā rāgavinayapariyosānā honti dosavinayapariyosānā honti mohavinayapariyosānā honti, nāññatra sugatavinayā”ti. <br>
  an10.130:1.5 Aṭṭhamaṁ. "<br>
  an10.131:0.1 Aṅguttara Nikāya 10.131 <br>
  an10.131:0.2 13. Parisuddhavagga <br>
  an10.131:0.3 Navamasutta <br>
  an10.131:1.1 “Dasayime, bhikkhave, dhammā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti, nāññatra sugatavinayā. <br>
  an10.131:1.2 Katame dasa? <br>
  an10.131:1.3 Sammādiṭṭhi …pe… sammāvimutti—<br>
  an10.131:1.4 ime kho, bhikkhave, dasa dhammā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti, nāññatra sugatavinayā”ti. <br>
  an10.131:1.5 Navamaṁ. "<br>
  an10.132:0.1 Aṅguttara Nikāya 10.132 <br>
  an10.132:0.2 13. Parisuddhavagga <br>
  an10.132:0.3 Dasamasutta <br>
  an10.132:1.1 “Dasayime, bhikkhave, micchattā. <br>
  an10.132:1.2 Katame dasa? <br>
  an10.132:1.3 Micchādiṭṭhi, micchāsaṅkappo, micchāvācā, micchākammanto, micchāājīvo, micchāvāyāmo, micchāsati, micchāsamādhi, micchāñāṇaṁ, micchāvimutti—<br>
  an10.132:1.4 ime kho, bhikkhave, dasa micchattā”ti. <br>
  an10.132:1.5 Dasamaṁ. "<br>
  an10.133:0.1 Aṅguttara Nikāya 10.133 <br>
  an10.133:0.2 13. Parisuddhavagga <br>
  an10.133:0.3 Ekādasamasutta <br>
  an10.133:1.1 “Dasayime, bhikkhave, sammattā. <br>
  an10.133:1.2 Katame dasa? <br>
  an10.133:1.3 Sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi, sammāñāṇaṁ, sammāvimutti—<br>
  an10.133:1.4 ime kho, bhikkhave, dasa sammattā”ti. <br>
  an10.133:1.5 Ekādasamaṁ. <br>
  an10.133:1.6 Parisuddhavaggo tatiyo. "<br>
  an10.134:0.1 Aṅguttara Nikāya 10.134 <br>
  an10.134:0.2 14. Sādhuvagga <br>
  an10.134:0.3 Sādhusutta <br>
  an10.134:1.1 “Sādhuñca vo, bhikkhave, desessāmi asādhuñca. <br>
  an10.134:1.2 Taṁ suṇātha, sādhukaṁ manasi karotha, bhāsissāmī”ti. <br>
  an10.134:1.3 “Evaṁ, bhante”ti kho te bhikkhū bhagavato paccassosuṁ. <br>
  an10.134:1.4 Bhagavā etadavoca: <br>
  an10.134:2.1 “Katamañca, bhikkhave, asādhu? <br>
  an10.134:2.2 Micchādiṭṭhi, micchāsaṅkappo, micchāvācā, micchākammanto, micchāājīvo, micchāvāyāmo, micchāsati, micchāsamādhi, micchāñāṇaṁ, micchāvimutti—<br>
  an10.134:2.3 idaṁ vuccati, bhikkhave, asādhu. <br>
  an10.134:2.4 Katamañca, bhikkhave, sādhu? <br>
  an10.134:2.5 Sammādiṭṭhi, sammāsaṅkappo, sammāvācā sammākammanto, sammāājīvo, sammāvāyāmo, sammāsati, sammāsamādhi, sammāñāṇaṁ, sammāvimutti—<br>
  an10.134:2.6 idaṁ vuccati, bhikkhave, sādhū”ti. <br>
  an10.134:2.7 Paṭhamaṁ. "<br>
  an10.135:0.1 Aṅguttara Nikāya 10.135 <br>
  an10.135:0.2 14. Sādhuvagga <br>
  an10.135:0.3 Ariyadhammasutta <br>
  an10.135:1.1 “Ariyadhammañca vo, bhikkhave, desessāmi anariyadhammañca. <br>
  an10.135:1.2 Taṁ suṇātha …pe… <br>
  an10.135:1.3 katamo ca, bhikkhave, anariyo dhammo? <br>
  an10.135:1.4 Micchādiṭṭhi …pe… micchāvimutti—<br>
  an10.135:1.5 ayaṁ vuccati, bhikkhave, anariyo dhammo. <br>
  an10.135:1.6 Katamo ca, bhikkhave, ariyo dhammo? <br>
  an10.135:1.7 Sammādiṭṭhi …pe… sammāvimutti—<br>
  an10.135:1.8 ayaṁ vuccati, bhikkhave, ariyo dhammo”ti. <br>
  an10.135:1.9 Dutiyaṁ. "<br>
  an10.136:0.1 Aṅguttara Nikāya 10.136 <br>
  an10.136:0.2 14. Sādhuvagga <br>
  an10.136:0.3 Akusalasutta <br>
  an10.136:1.1 “Akusalañca vo, bhikkhave, desessāmi kusalañca. <br>
  an10.136:1.2 Taṁ suṇātha …pe… <br>
  an10.136:1.3 katamañca, bhikkhave, akusalaṁ? <br>
  an10.136:1.4 Micchādiṭṭhi …pe… micchāvimutti—<br>
  an10.136:1.5 idaṁ vuccati, bhikkhave, akusalaṁ. <br>
  an10.136:1.6 Katamañca, bhikkhave, kusalaṁ? <br>
  an10.136:1.7 Sammādiṭṭhi …pe… sammāvimutti—<br>
  an10.136:1.8 idaṁ vuccati, bhikkhave, kusalan”ti. <br>
  an10.136:1.9 Tatiyaṁ. "<br>
  an10.137:0.1 Aṅguttara Nikāya 10.137 <br>
  an10.137:0.2 14. Sādhuvagga <br>
  an10.137:0.3 Atthasutta <br>
  an10.137:1.1 “Atthañca vo, bhikkhave, desessāmi anatthañca. <br>
  an10.137:1.2 Taṁ suṇātha …pe… <br>
  an10.137:1.3 katamo ca, bhikkhave, anattho? <br>
  an10.137:1.4 Micchādiṭṭhi …pe… micchāvimutti—<br>
  an10.137:1.5 ayaṁ vuccati, bhikkhave, anattho. <br>
  an10.137:1.6 Katamo ca, bhikkhave, attho? <br>
  an10.137:1.7 Sammādiṭṭhi …pe… sammāvimutti—<br>
  an10.137:1.8 ayaṁ vuccati, bhikkhave, attho”ti. <br>
  an10.137:1.9 Catutthaṁ. "<br>
  an10.138:0.1 Aṅguttara Nikāya 10.138 <br>
  an10.138:0.2 14. Sādhuvagga <br>
  an10.138:0.3 Dhammasutta <br>
  an10.138:1.1 “Dhammañca vo, bhikkhave, desessāmi adhammañca. <br>
  an10.138:1.2 Taṁ suṇātha …pe… <br>
  an10.138:1.3 katamo ca, bhikkhave, adhammo? <br>
  an10.138:1.4 Micchādiṭṭhi …pe… micchāvimutti—<br>
  an10.138:1.5 ayaṁ vuccati, bhikkhave, adhammo. <br>
  an10.138:1.6 Katamo ca, bhikkhave, dhammo? <br>
  an10.138:1.7 Sammādiṭṭhi …pe… sammāvimutti—<br>
  an10.138:1.8 ayaṁ vuccati, bhikkhave, dhammo”ti. <br>
  an10.138:1.9 Pañcamaṁ. "<br>
  an10.139:0.1 Aṅguttara Nikāya 10.139 <br>
  an10.139:0.2 14. Sādhuvagga <br>
  an10.139:0.3 Sāsavasutta <br>
  an10.139:1.1 “Sāsavañca vo, bhikkhave, dhammaṁ desessāmi anāsavañca. <br>
  an10.139:1.2 Taṁ suṇātha …pe… <br>
  an10.139:1.3 katamo ca, bhikkhave, sāsavo dhammo? <br>
  an10.139:1.4 Micchādiṭṭhi …pe… micchāvimutti—<br>
  an10.139:1.5 ayaṁ vuccati, bhikkhave, sāsavo dhammo. <br>
  an10.139:1.6 Katamo ca, bhikkhave, anāsavo dhammo? <br>
  an10.139:1.7 Sammādiṭṭhi …pe… sammāvimutti—<br>
  an10.139:1.8 ayaṁ vuccati, bhikkhave, anāsavo dhammo”ti. <br>
  an10.139:1.9 Chaṭṭhaṁ. "<br>
  an10.140:0.1 Aṅguttara Nikāya 10.140 <br>
  an10.140:0.2 14. Sādhuvagga <br>
  an10.140:0.3 Sāvajjasutta <br>
  an10.140:1.1 “Sāvajjañca vo, bhikkhave, dhammaṁ desessāmi anavajjañca. <br>
  an10.140:1.2 Taṁ suṇātha …pe… <br>
  an10.140:1.3 katamo ca, bhikkhave, sāvajjo dhammo? <br>
  an10.140:1.4 Micchādiṭṭhi …pe… micchāvimutti—<br>
  an10.140:1.5 ayaṁ vuccati, bhikkhave, sāvajjo dhammo. <br>
  an10.140:1.6 Katamo ca, bhikkhave, anavajjo dhammo? <br>
  an10.140:1.7 Sammādiṭṭhi …pe… sammāvimutti—<br>
  an10.140:1.8 ayaṁ vuccati, bhikkhave, anavajjo dhammo”ti. <br>
  an10.140:1.9 Sattamaṁ. "<br>
  an10.141:0.1 Aṅguttara Nikāya 10.141 <br>
  an10.141:0.2 14. Sādhuvagga <br>
  an10.141:0.3 Tapanīyasutta <br>
  an10.141:1.1 “Tapanīyañca vo, bhikkhave, dhammaṁ desessāmi atapanīyañca. <br>
  an10.141:1.2 Taṁ suṇātha …pe… <br>
  an10.141:1.3 katamo ca, bhikkhave, tapanīyo dhammo? <br>
  an10.141:1.4 Micchādiṭṭhi …pe… micchāvimutti—<br>
  an10.141:1.5 ayaṁ vuccati, bhikkhave, tapanīyo dhammo. <br>
  an10.141:1.6 Katamo ca, bhikkhave, atapanīyo dhammo? <br>
  an10.141:1.7 Sammādiṭṭhi …pe… sammāvimutti—<br>
  an10.141:1.8 ayaṁ vuccati, bhikkhave, atapanīyo dhammo”ti. <br>
  an10.141:1.9 Aṭṭhamaṁ. "<br>
  an10.142:0.1 Aṅguttara Nikāya 10.142 <br>
  an10.142:0.2 14. Sādhuvagga <br>
  an10.142:0.3 Ācayagāmisutta <br>
  an10.142:1.1 “Ācayagāmiñca vo, bhikkhave, dhammaṁ desessāmi apacayagāmiñca. <br>
  an10.142:1.2 Taṁ suṇātha …pe… <br>
  an10.142:1.3 katamo ca, bhikkhave, ācayagāmī dhammo? <br>
  an10.142:1.4 Micchādiṭṭhi …pe… micchāvimutti—<br>
  an10.142:1.5 ayaṁ vuccati, bhikkhave, ācayagāmī dhammo. <br>
  an10.142:1.6 Katamo ca, bhikkhave, apacayagāmī dhammo? <br>
  an10.142:1.7 Sammādiṭṭhi …pe… sammāvimutti—<br>
  an10.142:1.8 ayaṁ vuccati, bhikkhave, apacayagāmī dhammo”ti. <br>
  an10.142:1.9 Navamaṁ. "<br>
  an10.143:0.1 Aṅguttara Nikāya 10.143 <br>
  an10.143:0.2 14. Sādhuvagga <br>
  an10.143:0.3 Dukkhudrayasutta <br>
  an10.143:1.1 “Dukkhudrayañca vo, bhikkhave, dhammaṁ desessāmi sukhudrayañca. <br>
  an10.143:1.2 Taṁ suṇātha …pe… <br>
  an10.143:1.3 katamo ca, bhikkhave, dukkhudrayo dhammo? <br>
  an10.143:1.4 Micchādiṭṭhi …pe… micchāvimutti—<br>
  an10.143:1.5 ayaṁ vuccati, bhikkhave, dukkhudrayo dhammo. <br>
  an10.143:1.6 Katamo ca, bhikkhave, sukhudrayo dhammo? <br>
  an10.143:1.7 Sammādiṭṭhi …pe… sammāvimutti—<br>
  an10.143:1.8 ayaṁ vuccati, bhikkhave, sukhudrayo dhammo”ti. <br>
  an10.143:1.9 Dasamaṁ. "<br>
  an10.144:0.1 Aṅguttara Nikāya 10.144 <br>
  an10.144:0.2 14. Sādhuvagga <br>
  an10.144:0.3 Dukkhavipākasutta <br>
  an10.144:1.1 “Dukkhavipākañca vo, bhikkhave, dhammaṁ desessāmi sukhavipākañca. <br>
  an10.144:1.2 Taṁ suṇātha …pe… <br>
  an10.144:1.3 katamo ca, bhikkhave, dukkhavipāko dhammo? <br>
  an10.144:1.4 Micchādiṭṭhi …pe… micchāvimutti—<br>
  an10.144:1.5 ayaṁ vuccati, bhikkhave, dukkhavipāko dhammo. <br>
  an10.144:1.6 Katamo ca, bhikkhave, sukhavipāko dhammo? <br>
  an10.144:1.7 Sammādiṭṭhi …pe… sammāvimutti—<br>
  an10.144:1.8 ayaṁ vuccati, bhikkhave, sukhavipāko dhammo”ti. <br>
  an10.144:1.9 Ekādasamaṁ. <br>
  an10.144:1.10 Sādhuvaggo catuttho. "<br>
  an10.145:0.1 Aṅguttara Nikāya 10.145 <br>
  an10.145:0.2 15. Ariyavagga <br>
  an10.145:0.3 Ariyamaggasutta <br>
  an10.145:1.1 “Ariyamaggañca vo, bhikkhave, dhammaṁ desessāmi anariyamaggañca. <br>
  an10.145:1.2 Taṁ suṇātha …pe… <br>
  an10.145:1.3 katamo ca, bhikkhave, anariyo maggo? <br>
  an10.145:1.4 Micchādiṭṭhi …pe… micchāvimutti—<br>
  an10.145:1.5 ayaṁ vuccati, bhikkhave, anariyo maggo. <br>
  an10.145:1.6 Katamo ca, bhikkhave, ariyo maggo? <br>
  an10.145:1.7 Sammādiṭṭhi …pe… sammāvimutti—<br>
  an10.145:1.8 ayaṁ vuccati, bhikkhave, ariyo maggo”ti. <br>
  an10.145:1.9 Paṭhamaṁ. "<br>
  an10.146:0.1 Aṅguttara Nikāya 10.146 <br>
  an10.146:0.2 15. Ariyavagga <br>
  an10.146:0.3 Kaṇhamaggasutta <br>
  an10.146:1.1 “Kaṇhamaggañca vo, bhikkhave, dhammaṁ desessāmi sukkamaggañca. <br>
  an10.146:1.2 Taṁ suṇātha …pe… <br>
  an10.146:1.3 katamo ca, bhikkhave, kaṇhamaggo? <br>
  an10.146:1.4 Micchādiṭṭhi …pe… micchāvimutti—<br>
  an10.146:1.5 ayaṁ vuccati, bhikkhave, kaṇhamaggo. <br>
  an10.146:1.6 Katamo ca, bhikkhave, sukkamaggo? <br>
  an10.146:1.7 Sammādiṭṭhi …pe… sammāvimutti—<br>
  an10.146:1.8 ayaṁ vuccati, bhikkhave, sukkamaggo”ti. <br>
  an10.146:1.9 Dutiyaṁ. "<br>
  an10.147:0.1 Aṅguttara Nikāya 10.147 <br>
  an10.147:0.2 15. Ariyavagga <br>
  an10.147:0.3 Saddhammasutta <br>
  an10.147:1.1 “Saddhammañca vo, bhikkhave, dhammaṁ desessāmi asaddhammañca. <br>
  an10.147:1.2 Taṁ suṇātha …pe… <br>
  an10.147:1.3 katamo ca, bhikkhave, asaddhammo? <br>
  an10.147:1.4 Micchādiṭṭhi …pe… micchāvimutti—<br>
  an10.147:1.5 ayaṁ vuccati, bhikkhave, asaddhammo. <br>
  an10.147:1.6 Katamo ca, bhikkhave, saddhammo? <br>
  an10.147:1.7 Sammādiṭṭhi …pe… sammāvimutti—<br>
  an10.147:1.8 ayaṁ vuccati, bhikkhave, saddhammo”ti. <br>
  an10.147:1.9 Tatiyaṁ. "<br>
  an10.148:0.1 Aṅguttara Nikāya 10.148 <br>
  an10.148:0.2 15. Ariyavagga <br>
  an10.148:0.3 Sappurisadhammasutta <br>
  an10.148:1.1 “Sappurisadhammañca vo, bhikkhave, desessāmi asappurisadhammañca. <br>
  an10.148:1.2 Taṁ suṇātha …pe… <br>
  an10.148:1.3 katamo ca, bhikkhave, asappurisadhammo? <br>
  an10.148:1.4 Micchādiṭṭhi …pe… micchāvimutti—<br>
  an10.148:1.5 ayaṁ vuccati, bhikkhave, asappurisadhammo. <br>
  an10.148:1.6 Katamo ca, bhikkhave, sappurisadhammo? <br>
  an10.148:1.7 Sammādiṭṭhi …pe… sammāvimutti—<br>
  an10.148:1.8 ayaṁ vuccati, bhikkhave, sappurisadhammo”ti. <br>
  an10.148:1.9 Catutthaṁ. "<br>
  an10.149:0.1 Aṅguttara Nikāya 10.149 <br>
  an10.149:0.2 15. Ariyavagga <br>
  an10.149:0.3 Uppādetabbasutta <br>
  an10.149:1.1 “Uppādetabbañca vo, bhikkhave, dhammaṁ desessāmi na uppādetabbañca. <br>
  an10.149:1.2 Taṁ suṇātha …pe… <br>
  an10.149:1.3 katamo ca, bhikkhave, na uppādetabbo dhammo? <br>
  an10.149:1.4 Micchādiṭṭhi …pe… micchāvimutti—<br>
  an10.149:1.5 ayaṁ vuccati, bhikkhave, na uppādetabbo dhammo. <br>
  an10.149:1.6 Katamo ca, bhikkhave, uppādetabbo dhammo? <br>
  an10.149:1.7 Sammādiṭṭhi …pe… sammāvimutti—<br>
  an10.149:1.8 ayaṁ vuccati, bhikkhave, uppādetabbo dhammo”ti. <br>
  an10.149:1.9 Pañcamaṁ. "<br>
  an10.150:0.1 Aṅguttara Nikāya 10.150 <br>
  an10.150:0.2 15. Ariyavagga <br>
  an10.150:0.3 Āsevitabbasutta <br>
  an10.150:1.1 “Āsevitabbañca vo, bhikkhave, dhammaṁ desessāmi na āsevitabbañca. <br>
  an10.150:1.2 Taṁ suṇātha …pe… <br>
  an10.150:1.3 katamo ca, bhikkhave, na āsevitabbo dhammo? <br>
  an10.150:1.4 Micchādiṭṭhi …pe… micchāvimutti—<br>
  an10.150:1.5 ayaṁ vuccati, bhikkhave, na āsevitabbo dhammo. <br>
  an10.150:1.6 Katamo ca, bhikkhave, āsevitabbo dhammo? <br>
  an10.150:1.7 Sammādiṭṭhi …pe… sammāvimutti—<br>
  an10.150:1.8 ayaṁ vuccati, bhikkhave, āsevitabbo dhammo”ti. <br>
  an10.150:1.9 Chaṭṭhaṁ. "<br>
  an10.151:0.1 Aṅguttara Nikāya 10.151 <br>
  an10.151:0.2 15. Ariyavagga <br>
  an10.151:0.3 Bhāvetabbasutta <br>
  an10.151:1.1 “Bhāvetabbañca vo, bhikkhave, dhammaṁ desessāmi na bhāvetabbañca. <br>
  an10.151:1.2 Taṁ suṇātha …pe… <br>
  an10.151:1.3 katamo ca, bhikkhave, na bhāvetabbo dhammo? <br>
  an10.151:1.4 Micchādiṭṭhi …pe… micchāvimutti—<br>
  an10.151:1.5 ayaṁ vuccati, bhikkhave, na bhāvetabbo dhammo. <br>
  an10.151:1.6 Katamo ca, bhikkhave, bhāvetabbo dhammo? <br>
  an10.151:1.7 Sammādiṭṭhi …pe… sammāvimutti—<br>
  an10.151:1.8 ayaṁ vuccati, bhikkhave, bhāvetabbo dhammo”ti. <br>
  an10.151:1.9 Sattamaṁ. "<br>
  an10.152:0.1 Aṅguttara Nikāya 10.152 <br>
  an10.152:0.2 15. Ariyavagga <br>
  an10.152:0.3 Bahulīkātabbasutta <br>
  an10.152:1.1 “Bahulīkātabbañca vo, bhikkhave, dhammaṁ desessāmi na bahulīkātabbañca. <br>
  an10.152:1.2 Taṁ suṇātha …pe… <br>
  an10.152:1.3 katamo ca, bhikkhave, na bahulīkātabbo dhammo? <br>
  an10.152:1.4 Micchādiṭṭhi …pe… micchāvimutti—<br>
  an10.152:1.5 ayaṁ vuccati, bhikkhave, na bahulīkātabbo dhammo. <br>
  an10.152:1.6 Katamo ca, bhikkhave, bahulīkātabbo dhammo? <br>
  an10.152:1.7 Sammādiṭṭhi …pe… sammāvimutti—<br>
  an10.152:1.8 ayaṁ vuccati, bhikkhave, bahulīkātabbo dhammo”ti. <br>
  an10.152:1.9 Aṭṭhamaṁ. "<br>
  an10.153:0.1 Aṅguttara Nikāya 10.153 <br>
  an10.153:0.2 15. Ariyavagga <br>
  an10.153:0.3 Anussaritabbasutta <br>
  an10.153:1.1 “Anussaritabbañca vo, bhikkhave, dhammaṁ desessāmi na anussaritabbañca. <br>
  an10.153:1.2 Taṁ suṇātha …pe… <br>
  an10.153:1.3 katamo ca, bhikkhave, na anussaritabbo dhammo? <br>
  an10.153:1.4 Micchādiṭṭhi …pe… micchāvimutti—<br>
  an10.153:1.5 ayaṁ vuccati, bhikkhave, na anussaritabbo dhammo. <br>
  an10.153:1.6 Katamo ca, bhikkhave, anussaritabbo dhammo? <br>
  an10.153:1.7 Sammādiṭṭhi …pe… sammāvimutti—<br>
  an10.153:1.8 ayaṁ vuccati, bhikkhave, anussaritabbo dhammo”ti. <br>
  an10.153:1.9 Navamaṁ. "<br>
  an10.154:0.1 Aṅguttara Nikāya 10.154 <br>
  an10.154:0.2 15. Ariyavagga <br>
  an10.154:0.3 Sacchikātabbasutta <br>
  an10.154:1.1 “Sacchikātabbañca vo, bhikkhave, dhammaṁ desessāmi na sacchikātabbañca. <br>
  an10.154:1.2 Taṁ suṇātha …pe… <br>
  an10.154:1.3 katamo ca, bhikkhave, na sacchikātabbo dhammo? <br>
  an10.154:1.4 Micchādiṭṭhi …pe… micchāvimutti—<br>
  an10.154:1.5 ayaṁ vuccati, bhikkhave, na sacchikātabbo dhammo. <br>
  an10.154:1.6 Katamo ca, bhikkhave, sacchikātabbo dhammo? <br>
  an10.154:1.7 Sammādiṭṭhi …pe… sammāvimutti—<br>
  an10.154:1.8 ayaṁ vuccati, bhikkhave, sacchikātabbo dhammo”ti. <br>
  an10.154:1.9 Dasamaṁ. <br>
  an10.154:1.10 Ariyavaggo pañcamo. <br>
  an10.154:1.11 Tatiyo paṇṇāsako samatto. "<br>
  an10.155:0.1 Aṅguttara Nikāya 10.155 <br>
  an10.155:0.2 16. Puggalavagga <br>
  an10.155:0.3 Sevitabbasutta <br>
  an10.155:1.1 “Dasahi, bhikkhave, dhammehi samannāgato puggalo na sevitabbo. <br>
  an10.155:1.2 Katamehi dasahi? <br>
  an10.155:1.3 Micchādiṭṭhiko hoti, micchāsaṅkappo hoti, micchāvāco hoti, micchākammanto hoti, micchāājīvo hoti, micchāvāyāmo hoti, micchāsati hoti, micchāsamādhi hoti, micchāñāṇī hoti, micchāvimutti hoti—<br>
  an10.155:1.4 imehi kho, bhikkhave, dasahi dhammehi samannāgato puggalo na sevitabbo. <br>
  an10.155:2.1 Dasahi, bhikkhave, dhammehi samannāgato puggalo sevitabbo. <br>
  an10.155:2.2 Katamehi dasahi? <br>
  an10.155:2.3 Sammādiṭṭhiko hoti, sammāsaṅkappo hoti, sammāvāco hoti, sammākammanto hoti, sammāājīvo hoti, sammāvāyāmo hoti, sammāsati hoti, sammāsamādhi hoti, sammāñāṇī hoti, sammāvimutti hoti—<br>
  an10.155:2.4 imehi kho, bhikkhave, dasahi dhammehi samannāgato puggalo sevitabbo”ti. "<br>
  an10.156-166:0.1 Aṅguttara Nikāya 10.156–166 <br>
  an10.156-166:0.2 16. Puggalavagga <br>
  an10.156-166:0.3 Bhajitabbādisutta <br>
  an10.156-166:1.1 “Dasahi, bhikkhave, dhammehi samannāgato puggalo na bhajitabbo …pe… <br>
  an10.156-166:1.2 bhajitabbo …pe… <br>
  an10.156-166:1.3 na payirupāsitabbo … <br>
  an10.156-166:1.4 payirupāsitabbo …pe… <br>
  an10.156-166:1.5 na pujjo hoti … <br>
  an10.156-166:1.6 pujjo hoti …pe… <br>
  an10.156-166:1.7 na pāsaṁso hoti … <br>
  an10.156-166:1.8 pāsaṁso hoti …pe… <br>
  an10.156-166:1.9 agāravo hoti … <br>
  an10.156-166:1.10 sagāravo hoti …pe… <br>
  an10.156-166:1.11 appatisso hoti … <br>
  an10.156-166:1.12 sappatisso hoti …pe… <br>
  an10.156-166:1.13 na ārādhako hoti … <br>
  an10.156-166:1.14 ārādhako hoti …pe… <br>
  an10.156-166:1.15 na visujjhati … <br>
  an10.156-166:1.16 visujjhati …pe… <br>
  an10.156-166:1.17 mānaṁ nādhibhoti … <br>
  an10.156-166:1.18 mānaṁ adhibhoti …pe… <br>
  an10.156-166:1.19 paññāya na vaḍḍhati … <br>
  an10.156-166:1.20 paññāya vaḍḍhati …pe…. <br>
  an10.156-166:2.1 Bahuṁ apuññaṁ pasavati … <br>
  an10.156-166:2.2 bahuṁ puññaṁ pasavati. <br>
  an10.156-166:2.3 Katamehi dasahi? <br>
  an10.156-166:2.4 Sammādiṭṭhiko hoti, sammāsaṅkappo hoti, sammāvāco hoti, sammākammanto hoti, sammāājīvo hoti, sammāvāyāmo hoti, sammāsati hoti, sammāsamādhi hoti, sammāñāṇī hoti, sammāvimutti hoti—<br>
  an10.156-166:2.5 imehi kho, bhikkhave, dasahi dhammehi samannāgato puggalo bahuṁ puññaṁ pasavatī”ti. <br>
  an10.156-166:2.6 Puggalavaggo paṭhamo. "<br>
  an10.167:0.1 Aṅguttara Nikāya 10.167 <br>
  an10.167:0.2 17. Jāṇussoṇivagga <br>
  an10.167:0.3 Brāhmaṇapaccorohaṇīsutta <br>
  an10.167:1.1 Tena kho pana samayena jāṇussoṇi brāhmaṇo tadahuposathe sīsaṁnhāto navaṁ khomayugaṁ nivattho allakusamuṭṭhiṁ ādāya bhagavato avidūre ekamantaṁ ṭhito hoti. <br>
  an10.167:2.1 Addasā kho bhagavā jāṇussoṇiṁ brāhmaṇaṁ tadahuposathe sīsaṁnhātaṁ navaṁ khomayugaṁ nivatthaṁ allakusamuṭṭhiṁ ādāya ekamantaṁ ṭhitaṁ. <br>
  an10.167:2.2 Disvāna jāṇussoṇiṁ brāhmaṇaṁ etadavoca: <br>
  an10.167:2.3 “kiṁ nu tvaṁ, brāhmaṇa, tadahuposathe sīsaṁnhāto navaṁ khomayugaṁ nivattho allakusamuṭṭhiṁ ādāya ekamantaṁ ṭhito? <br>
  an10.167:2.4 Kiṁ nvajja brāhmaṇakulassā”ti? <br>
  an10.167:2.5 “Paccorohaṇī, bho gotama, ajja brāhmaṇakulassā”ti. <br>
  an10.167:3.1 “Yathā kathaṁ pana, brāhmaṇa, brāhmaṇānaṁ paccorohaṇī hotī”ti? <br>
  an10.167:3.2 “Idha, bho gotama, brāhmaṇā tadahuposathe sīsaṁnhātā navaṁ khomayugaṁ nivatthā allena gomayena pathaviṁ opuñjitvā haritehi kusehi pattharitvā antarā ca velaṁ antarā ca agyāgāraṁ seyyaṁ kappenti. <br>
  an10.167:3.3 Te taṁ rattiṁ tikkhattuṁ paccuṭṭhāya pañjalikā aggiṁ namassanti: <br>
  an10.167:3.4 ‘paccorohāma bhavantaṁ, paccorohāma bhavantan’ti. <br>
  an10.167:3.5 Bahukena ca sappitelanavanītena aggiṁ santappenti. <br>
  an10.167:3.6 Tassā ca rattiyā accayena paṇītena khādanīyena bhojanīyena brāhmaṇe santappenti. <br>
  an10.167:3.7 Evaṁ, bho gotama, brāhmaṇānaṁ paccorohaṇī hotī”ti. <br>
  an10.167:4.1 “Aññathā kho, brāhmaṇa, brāhmaṇānaṁ paccorohaṇī hoti, aññathā ca pana ariyassa vinaye paccorohaṇī hotī”ti. <br>
  an10.167:4.2 “Yathā kathaṁ pana, bho gotama, ariyassa vinaye paccorohaṇī hoti? <br>
  an10.167:4.3 Sādhu me bhavaṁ gotamo tathā dhammaṁ desetu yathā ariyassa vinaye paccorohaṇī hotī”ti. <br>
  an10.167:5.1 “Tena hi, brāhmaṇa, suṇāhi, sādhukaṁ manasi karohi; bhāsissāmī”ti. <br>
  an10.167:5.2 “Evaṁ, bho”ti kho jāṇussoṇi brāhmaṇo bhagavato paccassosi. <br>
  an10.167:5.3 Bhagavā etadavoca: <br>
  an10.167:6.1 “Idha, brāhmaṇa, ariyasāvako iti paṭisañcikkhati: <br>
  an10.167:6.2 ‘pāṇātipātassa kho pāpako vipāko diṭṭhe ceva dhamme abhisamparāyañcā’ti. <br>
  an10.167:6.3 So iti paṭisaṅkhāya pāṇātipātaṁ pajahati; <br>
  an10.167:6.4 pāṇātipātā paccorohati. <br>
  an10.167:7.1 … ‘Adinnādānassa kho pāpako vipāko—<br>
  an10.167:7.2 diṭṭhe ceva dhamme abhisamparāyañcā’ti. <br>
  an10.167:7.3 So iti paṭisaṅkhāya adinnādānaṁ pajahati; <br>
  an10.167:7.4 adinnādānā paccorohati. <br>
  an10.167:8.1 … ‘Kāmesumicchācārassa kho pāpako vipāko—<br>
  an10.167:8.2 diṭṭhe ceva dhamme abhisamparāyañcā’ti. <br>
  an10.167:8.3 So iti paṭisaṅkhāya kāmesumicchācāraṁ pajahati; <br>
  an10.167:8.4 kāmesumicchācārā paccorohati. <br>
  an10.167:9.1 … ‘Musāvādassa kho pāpako vipāko—<br>
  an10.167:9.2 diṭṭhe ceva dhamme abhisamparāyañcā’ti. <br>
  an10.167:9.3 So iti paṭisaṅkhāya musāvādaṁ pajahati; <br>
  an10.167:9.4 musāvādā paccorohati. <br>
  an10.167:10.1 … ‘Pisuṇāya vācāya kho pāpako vipāko—<br>
  an10.167:10.2 diṭṭhe ceva dhamme abhisamparāyañcā’ti. <br>
  an10.167:10.3 So iti paṭisaṅkhāya pisuṇaṁ vācaṁ pajahati; <br>
  an10.167:10.4 pisuṇāya vācāya paccorohati. <br>
  an10.167:11.1 … ‘Pharusāya vācāya kho pāpako vipāko—<br>
  an10.167:11.2 diṭṭhe ceva dhamme abhisamparāyañcā’ti. <br>
  an10.167:11.3 So iti paṭisaṅkhāya pharusaṁ vācaṁ pajahati; <br>
  an10.167:11.4 pharusāya vācāya paccorohati. <br>
  an10.167:12.1 … ‘Samphappalāpassa kho pāpako vipāko—<br>
  an10.167:12.2 diṭṭhe ceva dhamme abhisamparāyañcā’ti. <br>
  an10.167:12.3 So iti paṭisaṅkhāya samphappalāpaṁ pajahati; <br>
  an10.167:12.4 samphappalāpā paccorohati. <br>
  an10.167:13.1 … ‘Abhijjhāya kho pāpako vipāko—<br>
  an10.167:13.2 diṭṭhe ceva dhamme abhisamparāyañcā’ti. <br>
  an10.167:13.3 So iti paṭisaṅkhāya abhijjhaṁ pajahati; <br>
  an10.167:13.4 abhijjhāya paccorohati. <br>
  an10.167:14.1 … ‘Byāpādassa kho pāpako vipāko—<br>
  an10.167:14.2 diṭṭhe ceva dhamme abhisamparāyañcā’ti. <br>
  an10.167:14.3 So iti paṭisaṅkhāya byāpādaṁ pajahati; <br>
  an10.167:14.4 byāpādā paccorohati. <br>
  an10.167:15.1 … ‘Micchādiṭṭhiyā kho pāpako vipāko—<br>
  an10.167:15.2 diṭṭhe ceva dhamme abhisamparāyañcā’ti. <br>
  an10.167:15.3 So iti paṭisaṅkhāya micchādiṭṭhiṁ pajahati; <br>
  an10.167:15.4 micchādiṭṭhiyā paccorohati. <br>
  an10.167:15.5 Evaṁ kho, brāhmaṇa, ariyassa vinaye paccorohaṇī hotī”ti. <br>
  an10.167:16.1 “Aññathā kho, bho gotama, brāhmaṇānaṁ paccorohaṇī hoti, aññathā ca pana ariyassa vinaye paccorohaṇī hoti. <br>
  an10.167:16.2 Imissā, bho gotama, ariyassa vinaye paccorohaṇiyā brāhmaṇānaṁ paccorohaṇī kalaṁ nāgghati soḷasiṁ. <br>
  an10.167:16.3 Abhikkantaṁ, bho gotama …pe… <br>
  an10.167:16.4 upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. <br>
  an10.167:16.5 Paṭhamaṁ. "<br>
  an10.168:0.1 Aṅguttara Nikāya 10.168 <br>
  an10.168:0.2 17. Jāṇussoṇivagga <br>
  an10.168:0.3 Ariyapaccorohaṇīsutta <br>
  an10.168:1.1 “Ariyaṁ vo, bhikkhave, paccorohaṇiṁ desessāmi. <br>
  an10.168:1.2 Taṁ suṇātha, sādhukaṁ manasi karotha, bhāsissāmī”ti. <br>
  an10.168:1.3 “Evaṁ, bhante”ti kho te bhikkhū bhagavato paccassosuṁ. <br>
  an10.168:1.4 Bhagavā etadavoca: <br>
  an10.168:2.1 “Katamā ca, bhikkhave, ariyā paccorohaṇī? <br>
  an10.168:2.2 Idha, bhikkhave, ariyasāvako iti paṭisañcikkhati: <br>
  an10.168:2.3 ‘pāṇātipātassa kho pāpako vipāko—<br>
  an10.168:2.4 diṭṭhe ceva dhamme abhisamparāyañcā’ti. <br>
  an10.168:2.5 So iti paṭisaṅkhāya pāṇātipātaṁ pajahati; <br>
  an10.168:2.6 pāṇātipātā paccorohati. <br>
  an10.168:3.1 … ‘Adinnādānassa kho pāpako vipāko—<br>
  an10.168:3.2 diṭṭhe ceva dhamme abhisamparāyañcā’ti. <br>
  an10.168:3.3 So iti paṭisaṅkhāya adinnādānaṁ pajahati; <br>
  an10.168:3.4 adinnādānā paccorohati. <br>
  an10.168:4.1 … ‘Kāmesumicchācārassa kho pāpako vipāko …pe… <br>
  an10.168:4.2 kāmesumicchācārā paccorohati. <br>
  an10.168:5.1 … ‘Musāvādassa kho pāpako vipāko …pe… <br>
  an10.168:5.2 musāvādā paccorohati. <br>
  an10.168:6.1 … ‘Pisuṇāya vācāya kho pāpako vipāko …pe… <br>
  an10.168:6.2 pisuṇāya vācāya paccorohati. <br>
  an10.168:7.1 … ‘Pharusāya vācāya kho pāpako vipāko …pe… <br>
  an10.168:7.2 pharusāya vācāya paccorohati. <br>
  an10.168:8.1 … ‘Samphappalāpassa kho pāpako vipāko …pe… <br>
  an10.168:8.2 samphappalāpā paccorohati. <br>
  an10.168:9.1 … ‘Abhijjhāya kho pāpako vipāko …pe… <br>
  an10.168:9.2 abhijjhāya paccorohati. <br>
  an10.168:10.1 … ‘Byāpādassa kho pāpako vipāko …pe… <br>
  an10.168:10.2 byāpādā paccorohati. <br>
  an10.168:11.1 … ‘Micchādiṭṭhiyā kho pāpako vipāko diṭṭhe ceva dhamme abhisamparāyañcā’ti. <br>
  an10.168:11.2 So iti paṭisaṅkhāya micchādiṭṭhiṁ pajahati; <br>
  an10.168:11.3 micchādiṭṭhiyā paccorohati. <br>
  an10.168:11.4 Ayaṁ vuccati, bhikkhave, ariyā paccorohaṇī”ti. <br>
  an10.168:11.5 Dutiyaṁ. "<br>
  an10.169:0.1 Aṅguttara Nikāya 10.169 <br>
  an10.169:0.2 17. Jāṇussoṇivagga <br>
  an10.169:0.3 Saṅgāravasutta <br>
  an10.169:1.1 Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  an10.169:1.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho saṅgāravo brāhmaṇo bhagavantaṁ etadavoca: <br>
  an10.169:2.1 “Kiṁ nu kho, bho gotama, orimaṁ tīraṁ, kiṁ pārimaṁ tīran”ti? <br>
  an10.169:2.2 “Pāṇātipāto kho, brāhmaṇa, orimaṁ tīraṁ, pāṇātipātā veramaṇī pārimaṁ tīraṁ. <br>
  an10.169:2.3 Adinnādānaṁ kho, brāhmaṇa, orimaṁ tīraṁ, adinnādānā veramaṇī pārimaṁ tīraṁ. <br>
  an10.169:2.4 Kāmesumicchācāro orimaṁ tīraṁ, kāmesumicchācārā veramaṇī pārimaṁ tīraṁ. <br>
  an10.169:2.5 Musāvādo orimaṁ tīraṁ, musāvādā veramaṇī pārimaṁ tīraṁ. <br>
  an10.169:2.6 Pisuṇā vācā orimaṁ tīraṁ, pisuṇāya vācāya veramaṇī pārimaṁ tīraṁ. <br>
  an10.169:2.7 Pharusā vācā orimaṁ tīraṁ, pharusāya vācāya veramaṇī pārimaṁ tīraṁ. <br>
  an10.169:2.8 Samphappalāpo orimaṁ tīraṁ, samphappalāpā veramaṇī pārimaṁ tīraṁ. <br>
  an10.169:2.9 Abhijjhā orimaṁ tīraṁ, anabhijjhā pārimaṁ tīraṁ. <br>
  an10.169:2.10 Byāpādo orimaṁ tīraṁ, abyāpādo pārimaṁ tīraṁ. <br>
  an10.169:2.11 Micchādiṭṭhi orimaṁ tīraṁ, sammādiṭṭhi pārimaṁ tīraṁ. <br>
  an10.169:2.12 Idaṁ kho, brāhmaṇa, orimaṁ tīraṁ, idaṁ pārimaṁ tīranti. <br>
  an10.169:3.1 Appakā te manussesu, <br>
  an10.169:3.2 ye janā pāragāmino; <br>
  an10.169:3.3 Athāyaṁ itarā pajā, <br>
  an10.169:3.4 tīramevānudhāvati. <br>
  an10.169:4.1 Ye ca kho sammadakkhāte, <br>
  an10.169:4.2 dhamme dhammānuvattino; <br>
  an10.169:4.3 Te janā pāramessanti, <br>
  an10.169:4.4 maccudheyyaṁ suduttaraṁ. <br>
  an10.169:5.1 Kaṇhaṁ dhammaṁ vippahāya, <br>
  an10.169:5.2 Sukkaṁ bhāvetha paṇḍito; <br>
  an10.169:5.3 Okā anokamāgamma, <br>
  an10.169:5.4 Viveke yattha dūramaṁ. <br>
  an10.169:6.1 Tatrābhiratimiccheyya, <br>
  an10.169:6.2 hitvā kāme akiñcano; <br>
  an10.169:6.3 Pariyodapeyya attānaṁ, <br>
  an10.169:6.4 cittaklesehi paṇḍito. <br>
  an10.169:7.1 Yesaṁ sambodhiyaṅgesu, <br>
  an10.169:7.2 sammā cittaṁ subhāvitaṁ; <br>
  an10.169:7.3 Ādānapaṭinissagge, <br>
  an10.169:7.4 anupādāya ye ratā; <br>
  an10.169:7.5 Khīṇāsavā jutimanto, <br>
  an10.169:7.6 te loke parinibbutā”ti. <br>
  an10.169:7.7 Tatiyaṁ. "<br>
  an10.170:0.1 Aṅguttara Nikāya 10.170 <br>
  an10.170:0.2 17. Jāṇussoṇivagga <br>
  an10.170:0.3 Orimasutta <br>
  an10.170:1.1 “Orimañca, bhikkhave, tīraṁ desessāmi pārimañca tīraṁ. <br>
  an10.170:1.2 Taṁ suṇātha …pe… <br>
  an10.170:1.3 katamañca, bhikkhave, orimaṁ tīraṁ, katamañca pārimaṁ tīraṁ? <br>
  an10.170:1.4 Pāṇātipāto, bhikkhave, orimaṁ tīraṁ, pāṇātipātā veramaṇī pārimaṁ tīraṁ. <br>
  an10.170:1.5 Adinnādānaṁ orimaṁ tīraṁ, adinnādānā veramaṇī pārimaṁ tīraṁ. <br>
  an10.170:1.6 Kāmesumicchācāro orimaṁ tīraṁ, kāmesumicchācārā veramaṇī pārimaṁ tīraṁ. <br>
  an10.170:1.7 Musāvādo orimaṁ tīraṁ, musāvādā veramaṇī pārimaṁ tīraṁ. <br>
  an10.170:1.8 Pisuṇā vācā orimaṁ tīraṁ, pisuṇāya vācāya veramaṇī pārimaṁ tīraṁ. <br>
  an10.170:1.9 Pharusā vācā orimaṁ tīraṁ, pharusāya vācāya veramaṇī pārimaṁ tīraṁ. <br>
  an10.170:1.10 Samphappalāpo orimaṁ tīraṁ, samphappalāpā veramaṇī pārimaṁ tīraṁ. <br>
  an10.170:1.11 Abhijjhā orimaṁ tīraṁ, anabhijjhā pārimaṁ tīraṁ. <br>
  an10.170:1.12 Byāpādo orimaṁ tīraṁ, abyāpādo pārimaṁ tīraṁ. <br>
  an10.170:1.13 Micchādiṭṭhi orimaṁ tīraṁ, sammādiṭṭhi pārimaṁ tīraṁ. <br>
  an10.170:1.14 Idaṁ kho, bhikkhave, orimaṁ tīraṁ, idaṁ pārimaṁ tīranti. <br>
  an10.170:2.1 Appakā te manussesu, <br>
  an10.170:2.2 ye janā pāragāmino; <br>
  an10.170:2.3 Athāyaṁ itarā pajā, <br>
  an10.170:2.4 tīramevānudhāvati. <br>
  an10.170:3.1 Ye ca kho sammadakkhāte, <br>
  an10.170:3.2 dhamme dhammānuvattino; <br>
  an10.170:3.3 Te janā pāramessanti, <br>
  an10.170:3.4 maccudheyyaṁ suduttaraṁ. <br>
  an10.170:4.1 Kaṇhaṁ dhammaṁ vippahāya, <br>
  an10.170:4.2 sukkaṁ bhāvetha paṇḍito; <br>
  an10.170:4.3 Okā anokamāgamma, <br>
  an10.170:4.4 viveke yattha dūramaṁ. <br>
  an10.170:5.1 Tatrābhiratimiccheyya, <br>
  an10.170:5.2 hitvā kāme akiñcano; <br>
  an10.170:5.3 Pariyodapeyya attānaṁ, <br>
  an10.170:5.4 cittaklesehi paṇḍito. <br>
  an10.170:6.1 Yesaṁ sambodhiyaṅgesu, <br>
  an10.170:6.2 sammā cittaṁ subhāvitaṁ; <br>
  an10.170:6.3 Ādānapaṭinissagge, <br>
  an10.170:6.4 anupādāya ye ratā; <br>
  an10.170:6.5 Khīṇāsavā jutimanto, <br>
  an10.170:6.6 te loke parinibbutā”ti. <br>
  an10.170:6.7 Catutthaṁ. "<br>
  an10.171:0.1 Aṅguttara Nikāya 10.171 <br>
  an10.171:0.2 17. Jāṇussoṇivagga <br>
  an10.171:0.3 Paṭhamaadhammasutta <br>
  an10.171:1.1 “Adhammo ca, bhikkhave, veditabbo anattho ca; <br>
  an10.171:1.2 dhammo ca veditabbo attho ca. <br>
  an10.171:1.3 Adhammañca viditvā anatthañca, dhammañca viditvā atthañca yathā dhammo yathā attho tathā paṭipajjitabbaṁ. <br>
  an10.171:2.1 Katamo ca, bhikkhave, adhammo ca anattho ca? <br>
  an10.171:2.2 Pāṇātipāto, adinnādānaṁ, kāmesumicchācāro, musāvādo, pisuṇā vācā, pharusā vācā, samphappalāpo, abhijjhā, byāpādo, micchādiṭṭhi—<br>
  an10.171:2.3 ayaṁ vuccati, bhikkhave, adhammo ca anattho ca. <br>
  an10.171:3.1 Katamo ca, bhikkhave, dhammo ca attho ca? <br>
  an10.171:3.2 Pāṇātipātā veramaṇī, adinnādānā veramaṇī, kāmesumicchācārā veramaṇī, musāvādā veramaṇī, pisuṇāya vācāya veramaṇī, pharusāya vācāya veramaṇī, samphappalāpā veramaṇī, anabhijjhā, abyāpādo, sammādiṭṭhi—<br>
  an10.171:3.3 ayaṁ vuccati, bhikkhave, dhammo ca attho ca. <br>
  an10.171:4.1 ‘Adhammo ca, bhikkhave, veditabbo anattho ca; <br>
  an10.171:4.2 dhammo ca veditabbo attho ca. <br>
  an10.171:4.3 Adhammañca viditvā anatthañca, dhammañca viditvā atthañca yathā dhammo yathā attho tathā paṭipajjitabban’ti, <br>
  an10.171:4.4 iti yaṁ taṁ vuttaṁ, idametaṁ paṭicca vuttan”ti. <br>
  an10.171:4.5 Pañcamaṁ. "<br>
  an10.172:0.1 Aṅguttara Nikāya 10.172 <br>
  an10.172:0.2 17. Jāṇussoṇivagga <br>
  an10.172:0.3 Dutiyaadhammasutta <br>
  an10.172:1.1 “Adhammo ca, bhikkhave, veditabbo dhammo ca; <br>
  an10.172:1.2 anattho ca veditabbo attho ca. <br>
  an10.172:1.3 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban”ti. <br>
  an10.172:1.4 Idamavoca bhagavā. <br>
  an10.172:1.5 Idaṁ vatvāna sugato uṭṭhāyāsanā vihāraṁ pāvisi. <br>
  an10.172:2.1 Atha kho tesaṁ bhikkhūnaṁ acirapakkantassa bhagavato etadahosi: <br>
  an10.172:2.2 “idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.172:2.3 ‘adhammo ca, bhikkhave, veditabbo dhammo ca; <br>
  an10.172:2.4 anattho ca veditabbo attho ca. <br>
  an10.172:2.5 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban’ti. <br>
  an10.172:2.6 Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā”ti? <br>
  an10.172:3.1 Atha kho tesaṁ bhikkhūnaṁ etadahosi: <br>
  an10.172:3.2 “ayaṁ kho āyasmā mahākaccāno satthu ceva saṁvaṇṇito, sambhāvito ca viññūnaṁ sabrahmacārīnaṁ. <br>
  an10.172:3.3 Pahoti cāyasmā mahākaccāno imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. <br>
  an10.172:3.4 Yannūna mayaṁ yenāyasmā mahākaccāno tenupasaṅkameyyāma; upasaṅkamitvā āyasmantaṁ mahākaccānaṁ etamatthaṁ puccheyyāma. <br>
  an10.172:3.5 Yathā no āyasmā mahākaccāno byākarissati tathā naṁ dhāressāmā”ti. <br>
  an10.172:4.1 Atha kho te bhikkhū yenāyasmā mahākaccāno tenupasaṅkamiṁsu; upasaṅkamitvā āyasmatā mahākaccānena saddhiṁ sammodiṁsu. <br>
  an10.172:4.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ mahākaccānaṁ etadavocuṁ: <br>
  an10.172:5.1 “Idaṁ kho no, āvuso kaccāna, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.172:5.2 ‘adhammo ca, bhikkhave, veditabbo dhammo ca; <br>
  an10.172:5.3 anattho ca veditabbo attho ca. <br>
  an10.172:5.4 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban’ti. <br>
  an10.172:6.1 Tesaṁ no, āvuso, amhākaṁ acirapakkantassa bhagavato etadahosi: <br>
  an10.172:6.2 ‘idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—<br>
  an10.172:6.3 adhammo ca, bhikkhave …pe… <br>
  an10.172:6.4 tathā paṭipajjitabbanti. <br>
  an10.172:6.5 Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti? <br>
  an10.172:7.1 Tesaṁ no, āvuso, amhākaṁ etadahosi: <br>
  an10.172:7.2 ‘ayaṁ kho āyasmā mahākaccāno satthu ceva saṁvaṇṇito, sambhāvito ca viññūnaṁ sabrahmacārīnaṁ. <br>
  an10.172:7.3 Pahoti cāyasmā mahākaccāno imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. <br>
  an10.172:7.4 Yannūna mayaṁ yenāyasmā mahākaccāno tenupasaṅkameyyāma; upasaṅkamitvā āyasmantaṁ mahākaccānaṁ etamatthaṁ paṭipuccheyyāma. <br>
  an10.172:7.5 Yathā no āyasmā mahākaccāno byākarissati tathā naṁ dhāressāmā’ti. <br>
  an10.172:7.6 Vibhajatu āyasmā mahākaccāno”ti. <br>
  an10.172:8.1 “Seyyathāpi, āvuso, puriso sāratthiko sāraṁ gavesī sārapariyesanaṁ caramāno mahato rukkhassa tiṭṭhato sāravato atikkammeva mūlaṁ atikkamma khandhaṁ sākhāpalāse sāraṁ pariyesitabbaṁ maññeyya. <br>
  an10.172:8.2 Evaṁsampadamidaṁ āyasmantānaṁ satthari sammukhībhūte taṁ bhagavantaṁ atisitvā amhe etamatthaṁ paṭipucchitabbaṁ maññatha. <br>
  an10.172:8.3 So hāvuso, bhagavā jānaṁ jānāti passaṁ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato. <br>
  an10.172:8.4 So ceva panetassa kālo ahosi yaṁ tumhe bhagavantaṁyeva upasaṅkamitvā etamatthaṁ paṭipuccheyyātha. <br>
  an10.172:8.5 Yathā vo bhagavā byākareyya tathā naṁ dhāreyyāthā”ti. <br>
  an10.172:9.1 “Addhā, āvuso kaccāna, bhagavā jānaṁ jānāti passaṁ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato. <br>
  an10.172:9.2 So ceva panetassa kālo ahosi yaṁ mayaṁ bhagavantaṁyeva upasaṅkamitvā etamatthaṁ paṭipuccheyyāma. <br>
  an10.172:9.3 Yathā no bhagavā byākareyya tathā naṁ dhāreyyāma. <br>
  an10.172:9.4 Api cāyasmā mahākaccāno satthu ceva saṁvaṇṇito, sambhāvito ca viññūnaṁ sabrahmacārīnaṁ. <br>
  an10.172:9.5 Pahoti cāyasmā mahākaccāno imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. <br>
  an10.172:9.6 Vibhajatāyasmā mahākaccāno agaruṁ karitvā”ti. <br>
  an10.172:10.1 “Tena hāvuso, suṇātha, sādhukaṁ manasi karotha, bhāsissāmī”ti. <br>
  an10.172:10.2 “Evaṁ, āvuso”ti kho te bhikkhū āyasmato mahākaccānassa paccassosuṁ. <br>
  an10.172:10.3 Athāyasmā mahākaccāno etadavoca: <br>
  an10.172:11.1 “Yaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.172:11.2 ‘adhammo ca, bhikkhave, veditabbo …pe… <br>
  an10.172:11.3 tathā paṭipajjitabban’ti. <br>
  an10.172:12.1 Katamo cāvuso, adhammo; katamo ca dhammo? <br>
  an10.172:12.2 Katamo ca anattho, katamo ca attho? <br>
  an10.172:12.3 Pāṇātipāto, āvuso, adhammo; <br>
  an10.172:12.4 pāṇātipātā veramaṇī dhammo; <br>
  an10.172:12.5 ye ca pāṇātipātapaccayā aneke pāpakā akusalā dhammā sambhavanti, ayaṁ anattho; <br>
  an10.172:12.6 pāṇātipātā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:13.1 Adinnādānaṁ, āvuso, adhammo; <br>
  an10.172:13.2 adinnādānā veramaṇī dhammo; <br>
  an10.172:13.3 ye ca adinnādānapaccayā aneke pāpakā akusalā dhammā sambhavanti, ayaṁ anattho; <br>
  an10.172:13.4 adinnādānā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:14.1 Kāmesumicchācāro, āvuso, adhammo; <br>
  an10.172:14.2 kāmesumicchācārā veramaṇī dhammo; <br>
  an10.172:14.3 ye ca kāmesumicchācārapaccayā aneke pāpakā akusalā dhammā sambhavanti, ayaṁ anattho; <br>
  an10.172:14.4 kāmesumicchācārā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:15.1 Musāvādo, āvuso, adhammo; <br>
  an10.172:15.2 musāvādā veramaṇī dhammo; <br>
  an10.172:15.3 ye ca musāvādapaccayā aneke pāpakā akusalā dhammā sambhavanti, ayaṁ anattho; <br>
  an10.172:15.4 musāvādā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:16.1 Pisuṇā vācā, āvuso, adhammo; <br>
  an10.172:16.2 pisuṇāya vācāya veramaṇī dhammo; <br>
  an10.172:16.3 ye ca pisuṇāvācāpaccayā aneke pāpakā akusalā dhammā sambhavanti, ayaṁ anattho; <br>
  an10.172:16.4 pisuṇāya vācāya veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:17.1 Pharusā vācā, āvuso, adhammo; <br>
  an10.172:17.2 pharusāya vācāya veramaṇī dhammo; <br>
  an10.172:17.3 ye ca pharusāvācāpaccayā aneke pāpakā akusalā dhammā sambhavanti, ayaṁ anattho; <br>
  an10.172:17.4 pharusāya vācāya veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:18.1 Samphappalāpo, āvuso, adhammo; <br>
  an10.172:18.2 samphappalāpā veramaṇī dhammo; <br>
  an10.172:18.3 ye ca samphappalāpapaccayā aneke pāpakā akusalā dhammā sambhavanti, ayaṁ anattho; <br>
  an10.172:18.4 samphappalāpā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:19.1 Abhijjhā, āvuso, adhammo; <br>
  an10.172:19.2 anabhijjhā dhammo; <br>
  an10.172:19.3 ye ca abhijjhāpaccayā aneke pāpakā akusalā dhammā sambhavanti, ayaṁ anattho; <br>
  an10.172:19.4 anabhijjhāpaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:20.1 Byāpādo, āvuso, adhammo; <br>
  an10.172:20.2 abyāpādo dhammo; <br>
  an10.172:20.3 ye ca byāpādapaccayā aneke pāpakā akusalā dhammā sambhavanti, ayaṁ anattho; <br>
  an10.172:20.4 abyāpādapaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:21.1 Micchādiṭṭhi, āvuso, adhammo; <br>
  an10.172:21.2 sammādiṭṭhi dhammo; <br>
  an10.172:21.3 ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; <br>
  an10.172:21.4 sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.172:22.1 ‘Yaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—<br>
  an10.172:22.2 adhammo ca, bhikkhave, veditabbo …pe… <br>
  an10.172:22.3 tathā paṭipajjitabban’ti. <br>
  an10.172:22.4 Imassa kho ahaṁ, āvuso, bhagavatā saṅkhittena uddesassa uddiṭṭhassa vitthārena atthaṁ avibhattassa evaṁ vitthārena atthaṁ ājānāmi. <br>
  an10.172:22.5 Ākaṅkhamānā ca pana tumhe, āvuso, bhagavantaṁyeva upasaṅkamitvā etamatthaṁ paṭipuccheyyātha. <br>
  an10.172:22.6 Yathā no bhagavā byākaroti tathā naṁ dhāreyyāthā”ti. <br>
  an10.172:23.1 “Evamāvuso”ti kho te bhikkhū āyasmato mahākaccānassa bhāsitaṁ abhinanditvā anumoditvā uṭṭhāyāsanā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ: <br>
  an10.172:24.1 “Yaṁ kho no, bhante, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.172:24.2 ‘adhammo ca, bhikkhave, veditabbo …pe… <br>
  an10.172:24.3 tathā paṭipajjitabban’ti. <br>
  an10.172:25.1 Tesaṁ no, bhante, amhākaṁ acirapakkantassa bhagavato etadahosi: <br>
  an10.172:25.2 ‘idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: <br>
  an10.172:25.3 “adhammo ca, bhikkhave, veditabbo …pe… <br>
  an10.172:25.4 tathā paṭipajjitabban”ti. <br>
  an10.172:25.5 Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti? <br>
  an10.172:26.1 Tesaṁ no, bhante, amhākaṁ etadahosi: <br>
  an10.172:26.2 ‘ayaṁ kho āyasmā mahākaccāno satthu ceva saṁvaṇṇito, sambhāvito ca viññūnaṁ sabrahmacārīnaṁ. <br>
  an10.172:26.3 Pahoti cāyasmā mahākaccāno imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. <br>
  an10.172:26.4 Yannūna mayaṁ yenāyasmā mahākaccāno tenupasaṅkameyyāma; upasaṅkamitvā āyasmantaṁ mahākaccānaṁ etamatthaṁ paṭipuccheyyāma. <br>
  an10.172:26.5 Yathā no āyasmā mahākaccāno byākarissati tathā naṁ dhāressāmā’ti. <br>
  an10.172:27.1 Atha kho mayaṁ, bhante, yenāyasmā mahākaccāno tenupasaṅkamimhā; upasaṅkamitvā āyasmantaṁ mahākaccānaṁ etamatthaṁ apucchimhā. <br>
  an10.172:27.2 Tesaṁ no, bhante, āyasmatā mahākaccānena imehi akkharehi imehi padehi imehi byañjanehi attho suvibhatto”ti. <br>
  an10.172:28.1 “Sādhu sādhu, bhikkhave. <br>
  an10.172:28.2 Paṇḍito, bhikkhave, mahākaccāno. Mahāpañño, bhikkhave, mahākaccāno. <br>
  an10.172:28.3 Mañcepi tumhe, bhikkhave, upasaṅkamitvā etamatthaṁ paṭipuccheyyātha, ahampi cetaṁ evamevaṁ byākareyyaṁ yathā taṁ mahākaccānena byākataṁ. <br>
  an10.172:28.4 Eso ceva tassa attho. Evañca naṁ dhāreyyāthā”ti. <br>
  an10.172:28.5 Chaṭṭhaṁ. "<br>
  an10.173:0.1 Aṅguttara Nikāya 10.173 <br>
  an10.173:0.2 17. Jāṇussoṇivagga <br>
  an10.173:0.3 Tatiyaadhammasutta <br>
  an10.173:1.1 “Adhammo ca, bhikkhave, veditabbo dhammo ca; <br>
  an10.173:1.2 anattho ca veditabbo attho ca. <br>
  an10.173:1.3 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabbaṁ. <br>
  an10.173:2.1 Katamo ca, bhikkhave, adhammo, katamo ca dhammo; <br>
  an10.173:2.2 katamo ca anattho, katamo ca attho? <br>
  an10.173:2.3 Pāṇātipāto, bhikkhave, adhammo; <br>
  an10.173:2.4 pāṇātipātā veramaṇī dhammo; <br>
  an10.173:2.5 ye ca pāṇātipātapaccayā aneke pāpakā akusalā dhammā sambhavanti, ayaṁ anattho; <br>
  an10.173:2.6 pāṇātipātā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.173:3.1 Adinnādānaṁ, bhikkhave, adhammo; <br>
  an10.173:3.2 adinnādānā veramaṇī dhammo … <br>
  an10.173:3.3 kāmesumicchācāro, bhikkhave, adhammo; <br>
  an10.173:3.4 kāmesumicchācārā veramaṇī dhammo … <br>
  an10.173:3.5 musāvādo, bhikkhave, adhammo; <br>
  an10.173:3.6 musāvādā veramaṇī dhammo … <br>
  an10.173:3.7 pisuṇā vācā, bhikkhave, adhammo; <br>
  an10.173:3.8 pisuṇāya vācāya veramaṇī dhammo … <br>
  an10.173:3.9 pharusā vācā, bhikkhave, adhammo; <br>
  an10.173:3.10 pharusāya vācāya veramaṇī dhammo … <br>
  an10.173:3.11 samphappalāpo, bhikkhave, adhammo; <br>
  an10.173:3.12 samphappalāpā veramaṇī dhammo … <br>
  an10.173:3.13 abhijjhā, bhikkhave, adhammo; <br>
  an10.173:3.14 anabhijjhā dhammo … <br>
  an10.173:3.15 byāpādo, bhikkhave, adhammo; <br>
  an10.173:3.16 abyāpādo dhammo …. <br>
  an10.173:4.1 Micchādiṭṭhi, bhikkhave, adhammo; <br>
  an10.173:4.2 sammādiṭṭhi dhammo; <br>
  an10.173:4.3 ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; <br>
  an10.173:4.4 sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. <br>
  an10.173:5.1 ‘Adhammo ca, bhikkhave, veditabbo dhammo ca; <br>
  an10.173:5.2 anattho ca veditabbo attho ca. <br>
  an10.173:5.3 Adhammañca viditvā dhammañca, anatthañca viditvā atthañca yathā dhammo yathā attho tathā paṭipajjitabban’ti, <br>
  an10.173:5.4 iti yaṁ taṁ vuttaṁ, idametaṁ paṭicca vuttan”ti. <br>
  an10.173:5.5 Sattamaṁ. "<br>
  an10.174:0.1 Aṅguttara Nikāya 10.174 <br>
  an10.174:0.2 17. Jāṇussoṇivagga <br>
  an10.174:0.3 Kammanidānasutta <br>
  an10.174:1.1 “Pāṇātipātampāhaṁ, bhikkhave, tividhaṁ vadāmi—<br>
  an10.174:1.2 lobhahetukampi, dosahetukampi, mohahetukampi. <br>
  an10.174:2.1 Adinnādānampāhaṁ, bhikkhave, tividhaṁ vadāmi—<br>
  an10.174:2.2 lobhahetukampi, dosahetukampi, mohahetukampi. <br>
  an10.174:3.1 Kāmesumicchācārampāhaṁ, bhikkhave, tividhaṁ vadāmi—<br>
  an10.174:3.2 lobhahetukampi, dosahetukampi, mohahetukampi. <br>
  an10.174:4.1 Musāvādampāhaṁ, bhikkhave, tividhaṁ vadāmi—<br>
  an10.174:4.2 lobhahetukampi, dosahetukampi, mohahetukampi. <br>
  an10.174:5.1 Pisuṇavācampāhaṁ, bhikkhave, tividhaṁ vadāmi—<br>
  an10.174:5.2 lobhahetukampi, dosahetukampi, mohahetukampi. <br>
  an10.174:6.1 Pharusavācampāhaṁ, bhikkhave, tividhaṁ vadāmi—<br>
  an10.174:6.2 lobhahetukampi, dosahetukampi, mohahetukampi. <br>
  an10.174:7.1 Samphappalāpampāhaṁ, bhikkhave, tividhaṁ vadāmi—<br>
  an10.174:7.2 lobhahetukampi, dosahetukampi, mohahetukampi. <br>
  an10.174:8.1 Abhijjhampāhaṁ, bhikkhave, tividhaṁ vadāmi—<br>
  an10.174:8.2 lobhahetukampi, dosahetukampi, mohahetukampi. <br>
  an10.174:9.1 Byāpādampāhaṁ, bhikkhave, tividhaṁ vadāmi—<br>
  an10.174:9.2 lobhahetukampi, dosahetukampi, mohahetukampi. <br>
  an10.174:10.1 Micchādiṭṭhimpāhaṁ, bhikkhave, tividhaṁ vadāmi—<br>
  an10.174:10.2 lobhahetukampi, dosahetukampi, mohahetukampi. <br>
  an10.174:10.3 Iti kho, bhikkhave, lobho kammanidānasambhavo, doso kammanidānasambhavo, moho kammanidānasambhavo. <br>
  an10.174:10.4 Lobhakkhayā kammanidānasaṅkhayo, dosakkhayā kammanidānasaṅkhayo, mohakkhayā kammanidānasaṅkhayo”ti. <br>
  an10.174:10.5 Aṭṭhamaṁ. "<br>
  an10.175:0.1 Aṅguttara Nikāya 10.175 <br>
  an10.175:0.2 17. Jāṇussoṇivagga <br>
  an10.175:0.3 Parikkamanasutta <br>
  an10.175:1.1 “Saparikkamano ayaṁ, bhikkhave, dhammo, nāyaṁ dhammo aparikkamano. <br>
  an10.175:1.2 Kathañca, bhikkhave, saparikkamano ayaṁ dhammo, nāyaṁ dhammo aparikkamano? <br>
  an10.175:1.3 Pāṇātipātissa, bhikkhave, pāṇātipātā veramaṇī parikkamanaṁ hoti. <br>
  an10.175:1.4 Adinnādāyissa, bhikkhave, adinnādānā veramaṇī parikkamanaṁ hoti. <br>
  an10.175:1.5 Kāmesumicchācārissa, bhikkhave, kāmesumicchācārā veramaṇī parikkamanaṁ hoti. <br>
  an10.175:1.6 Musāvādissa, bhikkhave, musāvādā veramaṇī parikkamanaṁ hoti. <br>
  an10.175:1.7 Pisuṇavācassa, bhikkhave, pisuṇāya vācāya veramaṇī parikkamanaṁ hoti. <br>
  an10.175:1.8 Pharusavācassa, bhikkhave, pharusāya vācāya veramaṇī parikkamanaṁ hoti. <br>
  an10.175:1.9 Samphappalāpissa, bhikkhave, samphappalāpā veramaṇī parikkamanaṁ hoti. <br>
  an10.175:1.10 Abhijjhālussa, bhikkhave, anabhijjhā parikkamanaṁ hoti. <br>
  an10.175:1.11 Byāpannacittassa, bhikkhave, abyāpādo parikkamanaṁ hoti. <br>
  an10.175:1.12 Micchādiṭṭhissa, bhikkhave, sammādiṭṭhi parikkamanaṁ hoti. <br>
  an10.175:1.13 Evaṁ kho, bhikkhave, saparikkamano ayaṁ dhammo, nāyaṁ dhammo aparikkamano”ti. <br>
  an10.175:1.14 Navamaṁ. "<br>
  an10.176:0.1 Aṅguttara Nikāya 10.176 <br>
  an10.176:0.2 17. Jāṇussoṇivagga <br>
  an10.176:0.3 Cundasutta <br>
  an10.176:1.1 Evaṁ me sutaṁ—<br>
  an10.176:1.2 ekaṁ samayaṁ bhagavā pāvāyaṁ viharati cundassa kammāraputtassa ambavane. <br>
  an10.176:1.3 Atha kho cundo kammāraputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho cundaṁ kammāraputtaṁ bhagavā etadavoca: <br>
  an10.176:1.4 “kassa no tvaṁ, cunda, soceyyāni rocesī”ti? <br>
  an10.176:1.5 “Brāhmaṇā, bhante, pacchābhūmakā kamaṇḍalukā sevālamālikā aggiparicārikā udakorohakā soceyyāni paññapenti; tesāhaṁ soceyyāni rocemī”ti. <br>
  an10.176:2.1 “Yathā kathaṁ pana, cunda, brāhmaṇā pacchābhūmakā kamaṇḍalukā sevālamālikā aggiparicārikā udakorohakā soceyyāni paññapentī”ti? <br>
  an10.176:2.2 “Idha, bhante, brāhmaṇā pacchābhūmakā kamaṇḍalukā sevālamālikā aggiparicārikā udakorohakā. Te sāvakaṁ evaṁ samādapenti: <br>
  an10.176:2.3 ‘ehi tvaṁ, ambho purisa, kālasseva uṭṭhahantova sayanamhā pathaviṁ āmaseyyāsi; <br>
  an10.176:2.4 no ce pathaviṁ āmaseyyāsi, allāni gomayāni āmaseyyāsi; <br>
  an10.176:2.5 no ce allāni gomayāni āmaseyyāsi, haritāni tiṇāni āmaseyyāsi; <br>
  an10.176:2.6 no ce haritāni tiṇāni āmaseyyāsi, aggiṁ paricareyyāsi; <br>
  an10.176:2.7 no ce aggiṁ paricareyyāsi, pañjaliko ādiccaṁ namasseyyāsi; <br>
  an10.176:2.8 no ce pañjaliko ādiccaṁ namasseyyāsi, sāyatatiyakaṁ udakaṁ oroheyyāsī’ti. <br>
  an10.176:2.9 Evaṁ kho, bhante, brāhmaṇā pacchābhūmakā kamaṇḍalukā sevālamālikā aggiparicārikā udakorohakā soceyyāni paññapenti; tesāhaṁ soceyyāni rocemī”ti. <br>
  an10.176:3.1 “Aññathā kho, cunda, brāhmaṇā pacchābhūmakā kamaṇḍalukā sevālamālikā aggiparicārikā udakorohakā soceyyāni paññapenti, aññathā ca pana ariyassa vinaye soceyyaṁ hotī”ti. <br>
  an10.176:3.2 “Yathā kathaṁ pana, bhante, ariyassa vinaye soceyyaṁ hoti? <br>
  an10.176:3.3 Sādhu me, bhante, bhagavā tathā dhammaṁ desetu yathā ariyassa vinaye soceyyaṁ hotī”ti. <br>
  an10.176:4.1 “Tena hi, cunda, suṇāhi, sādhukaṁ manasi karohi; bhāsissāmī”ti. <br>
  an10.176:4.2 “Evaṁ, bhante”ti kho cundo kammāraputto bhagavato paccassosi. <br>
  an10.176:4.3 Bhagavā etadavoca: <br>
  an10.176:5.1 “Tividhaṁ kho, cunda, kāyena asoceyyaṁ hoti; <br>
  an10.176:5.2 catubbidhaṁ vācāya asoceyyaṁ hoti; <br>
  an10.176:5.3 tividhaṁ manasā asoceyyaṁ hoti. <br>
  an10.176:6.1 Kathañca, cunda, tividhaṁ kāyena asoceyyaṁ hoti? <br>
  an10.176:6.2 Idha, cunda, ekacco pāṇātipātī hoti luddo lohitapāṇi hatapahate niviṭṭho adayāpanno sabbapāṇabhūtesu. <br>
  an10.176:7.1 Adinnādāyī hoti. Yaṁ taṁ parassa paravittūpakaraṇaṁ gāmagataṁ vā araññagataṁ vā taṁ adinnaṁ theyyasaṅkhātaṁ ādātā hoti. <br>
  an10.176:8.1 Kāmesumicchācārī hoti. Yā tā māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā sasāmikā saparidaṇḍā antamaso mālāguḷaparikkhittāpi, tathārūpāsu cārittaṁ āpajjitā hoti. <br>
  an10.176:9.1 Evaṁ kho, cunda, tividhaṁ kāyena asoceyyaṁ hoti. <br>
  an10.176:10.1 Kathañca, cunda, catubbidhaṁ vācāya asoceyyaṁ hoti? <br>
  an10.176:10.2 Idha, cunda, ekacco musāvādī hoti. Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho: ‘ehambho purisa, yaṁ jānāsi taṁ vadehī’ti, so ajānaṁ vā āha: ‘jānāmī’ti, jānaṁ vā āha: ‘na jānāmī’ti; apassaṁ vā āha: ‘passāmī’ti, passaṁ vā āha: ‘na passāmī’ti. Iti attahetu vā parahetu vā āmisakiñcikkhahetu vā sampajānamusā bhāsitā hoti. <br>
  an10.176:11.1 Pisuṇavāco hoti. Ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya. Iti samaggānaṁ vā bhettā, bhinnānaṁ vā anuppadātā, vaggārāmo vaggarato vagganandī vaggakaraṇiṁ vācaṁ bhāsitā hoti. <br>
  an10.176:12.1 Pharusavāco hoti. Yā sā vācā aṇḍakā kakkasā parakaṭukā parābhisajjanī kodhasāmantā asamādhisaṁvattanikā, tathārūpiṁ vācaṁ bhāsitā hoti. <br>
  an10.176:13.1 Samphappalāpī hoti akālavādī abhūtavādī anatthavādī adhammavādī avinayavādī; anidhānavatiṁ vācaṁ bhāsitā hoti akālena anapadesaṁ apariyantavatiṁ anatthasaṁhitaṁ. <br>
  an10.176:13.2 Evaṁ kho, cunda, catubbidhaṁ vācāya asoceyyaṁ hoti. <br>
  an10.176:14.1 Kathañca, cunda, tividhaṁ manasā asoceyyaṁ hoti? <br>
  an10.176:14.2 Idha, cunda, ekacco abhijjhālu hoti. Yaṁ taṁ parassa paravittūpakaraṇaṁ taṁ abhijjhātā hoti: ‘aho vata yaṁ parassa taṁ mamassā’ti. <br>
  an10.176:15.1 Byāpannacitto hoti paduṭṭhamanasaṅkappo: ‘ime sattā haññantu vā bajjhantu vā ucchijjantu vā vinassantu vā mā vā ahesun’ti. <br>
  an10.176:16.1 Micchādiṭṭhiko hoti viparītadassano: <br>
  an10.176:16.2 ‘natthi dinnaṁ, natthi yiṭṭhaṁ, natthi hutaṁ, natthi sukaṭadukkaṭānaṁ kammānaṁ phalaṁ vipāko, natthi ayaṁ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti. <br>
  an10.176:16.3 Evaṁ kho, cunda, manasā tividhaṁ asoceyyaṁ hoti. <br>
  an10.176:17.1 Ime kho, cunda, dasa akusalakammapathā. <br>
  an10.176:17.2 Imehi kho, cunda, dasahi akusalehi kammapathehi samannāgato kālasseva uṭṭhahantova sayanamhā pathaviñcepi āmasati, asuciyeva hoti; no cepi pathaviṁ āmasati, asuciyeva hoti. <br>
  an10.176:18.1 Allāni cepi gomayāni āmasati, asuciyeva hoti; no cepi allāni gomayāni āmasati, asuciyeva hoti. <br>
  an10.176:19.1 Haritāni cepi tiṇāni āmasati, asuciyeva hoti; no cepi haritāni tiṇāni āmasati, asuciyeva hoti. <br>
  an10.176:20.1 Aggiñcepi paricarati, asuciyeva hoti, no cepi aggiṁ paricarati, asuciyeva hoti. <br>
  an10.176:21.1 Pañjaliko cepi ādiccaṁ namassati, asuciyeva hoti; no cepi pañjaliko ādiccaṁ namassati, asuciyeva hoti. <br>
  an10.176:22.1 Sāyatatiyakañcepi udakaṁ orohati, asuciyeva hoti; no cepi sāyatatiyakaṁ udakaṁ orohati, asuciyeva hoti. <br>
  an10.176:22.2 Taṁ kissa hetu? <br>
  an10.176:22.3 Ime, cunda, dasa akusalakammapathā asucīyeva honti asucikaraṇā ca. <br>
  an10.176:23.1 Imesaṁ pana, cunda, dasannaṁ akusalānaṁ kammapathānaṁ samannāgamanahetu nirayo paññāyati, tiracchānayoni paññāyati, pettivisayo paññāyati, yā vā panaññāpi kāci duggatiyo. <br>
  an10.176:24.1 Tividhaṁ kho, cunda, kāyena soceyyaṁ hoti; <br>
  an10.176:24.2 catubbidhaṁ vācāya soceyyaṁ hoti; <br>
  an10.176:24.3 tividhaṁ manasā soceyyaṁ hoti. <br>
  an10.176:25.1 Kathaṁ, cunda, tividhaṁ kāyena soceyyaṁ hoti? <br>
  an10.176:25.2 Idha, cunda, ekacco pāṇātipātaṁ pahāya pāṇātipātā paṭivirato hoti nihitadaṇḍo nihitasattho, lajjī dayāpanno, sabbapāṇabhūtahitānukampī viharati. <br>
  an10.176:26.1 Adinnādānaṁ pahāya, adinnādānā paṭivirato hoti. Yaṁ taṁ parassa paravittūpakaraṇaṁ gāmagataṁ vā araññagataṁ vā, na taṁ adinnaṁ theyyasaṅkhātaṁ ādātā hoti. <br>
  an10.176:27.1 Kāmesumicchācāraṁ pahāya, kāmesumicchācārā paṭivirato hoti yā tā māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā sasāmikā saparidaṇḍā antamaso mālāguḷaparikkhittāpi, tathārūpāsu na cārittaṁ āpajjitā hoti. <br>
  an10.176:28.1 Evaṁ kho, cunda, tividhaṁ kāyena soceyyaṁ hoti. <br>
  an10.176:29.1 Kathañca, cunda, catubbidhaṁ vācāya soceyyaṁ hoti? <br>
  an10.176:29.2 Idha, cunda, ekacco musāvādaṁ pahāya musāvādā paṭivirato hoti. Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho: ‘ehambho purisa, yaṁ jānāsi taṁ vadehī’ti, so ajānaṁ vā āha: ‘na jānāmī’ti, jānaṁ vā āha: ‘jānāmī’ti, apassaṁ vā āha: ‘na passāmī’ti, passaṁ vā āha: ‘passāmī’ti. Iti attahetu vā parahetu vā āmisakiñcikkhahetu vā na sampajānamusā bhāsitā hoti. <br>
  an10.176:30.1 Pisuṇaṁ vācaṁ pahāya, pisuṇāya vācāya paṭivirato hoti—na ito sutvā amutra akkhātā imesaṁ bhedāya, na amutra vā sutvā imesaṁ akkhātā amūsaṁ bhedāya. Iti bhinnānaṁ vā sandhātā sahitānaṁ vā anuppadātā samaggārāmo samaggarato samagganandī samaggakaraṇiṁ vācaṁ bhāsitā hoti. <br>
  an10.176:31.1 Pharusaṁ vācaṁ pahāya, pharusāya vācāya paṭivirato hoti. Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā, tathārūpiṁ vācaṁ bhāsitā hoti. <br>
  an10.176:32.1 Samphappalāpaṁ pahāya, samphappalāpā paṭivirato hoti kālavādī bhūtavādī atthavādī dhammavādī vinayavādī; <br>
  an10.176:32.2 nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ. <br>
  an10.176:33.1 Evaṁ kho, cunda, catubbidhaṁ vācāya soceyyaṁ hoti. <br>
  an10.176:34.1 Kathañca, cunda, tividhaṁ manasā soceyyaṁ hoti? <br>
  an10.176:34.2 Idha, cunda, ekacco anabhijjhālu hoti. Yaṁ taṁ parassa paravittūpakaraṇaṁ taṁ anabhijjhitā hoti: ‘aho vata yaṁ parassa taṁ mamassā’ti. <br>
  an10.176:35.1 Abyāpannacitto hoti appaduṭṭhamanasaṅkappo: ‘ime sattā averā hontu abyāpajjā, anīghā sukhī attānaṁ pariharantū’ti. <br>
  an10.176:36.1 Sammādiṭṭhiko hoti aviparītadassano: <br>
  an10.176:36.2 ‘atthi dinnaṁ, atthi yiṭṭhaṁ, atthi hutaṁ, atthi sukaṭadukkaṭānaṁ kammānaṁ phalaṁ vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti. <br>
  an10.176:37.1 Evaṁ kho, cunda, tividhaṁ manasā soceyyaṁ hoti. <br>
  an10.176:38.1 Ime kho, cunda, dasa kusalakammapathā. <br>
  an10.176:38.2 Imehi kho, cunda, dasahi kusalehi kammapathehi samannāgato kālasseva uṭṭhahantova sayanamhā pathaviñcepi āmasati, suciyeva hoti; no cepi pathaviṁ āmasati, suciyeva hoti. <br>
  an10.176:39.1 Allāni cepi gomayāni āmasati, suciyeva hoti; no cepi allāni gomayāni āmasati, suciyeva hoti. <br>
  an10.176:40.1 Haritāni cepi tiṇāni āmasati, suciyeva hoti; no cepi haritāni tiṇāni āmasati, suciyeva hoti. <br>
  an10.176:41.1 Aggiñcepi paricarati, suciyeva hoti; no cepi aggiṁ paricarati, suciyeva hoti. <br>
  an10.176:42.1 Pañjaliko cepi ādiccaṁ namassati, suciyeva hoti; no cepi pañjaliko ādiccaṁ namassati, suciyeva hoti. <br>
  an10.176:43.1 Sāyatatiyakañcepi udakaṁ orohati, suciyeva hoti; no cepi sāyatatiyakaṁ udakaṁ orohati, suciyeva hoti. <br>
  an10.176:43.2 Taṁ kissa hetu? <br>
  an10.176:43.3 Ime, cunda, dasa kusalakammapathā sucīyeva honti sucikaraṇā ca. <br>
  an10.176:44.1 Imesaṁ pana, cunda, dasannaṁ kusalānaṁ kammapathānaṁ samannāgamanahetu devā paññāyanti, manussā paññāyanti, yā vā panaññāpi kāci sugatiyo”ti. <br>
  an10.176:45.1 Evaṁ vutte, cundo kammāraputto bhagavantaṁ etadavoca: <br>
  an10.176:45.2 “abhikkantaṁ, bhante …pe… <br>
  an10.176:45.3 upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti. <br>
  an10.176:45.4 Dasamaṁ. "<br>
  an10.177:0.1 Aṅguttara Nikāya 10.177 <br>
  an10.177:0.2 17. Jāṇussoṇivagga <br>
  an10.177:0.3 Jāṇussoṇisutta <br>
  an10.177:1.1 Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  an10.177:1.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho jāṇussoṇi brāhmaṇo bhagavantaṁ etadavoca: <br>
  an10.177:2.1 “Mayamassu, bho gotama, brāhmaṇā nāma. <br>
  an10.177:2.2 Dānāni dema, saddhāni karoma: <br>
  an10.177:2.3 ‘idaṁ dānaṁ petānaṁ ñātisālohitānaṁ upakappatu, idaṁ dānaṁ petā ñātisālohitā paribhuñjantū’ti. <br>
  an10.177:2.4 Kacci taṁ, bho gotama, dānaṁ petānaṁ ñātisālohitānaṁ upakappati; <br>
  an10.177:2.5 kacci te petā ñātisālohitā taṁ dānaṁ paribhuñjantī”ti? <br>
  an10.177:2.6 “Ṭhāne kho, brāhmaṇa, upakappati, no aṭṭhāne”ti. <br>
  an10.177:3.1 “Katamaṁ pana, bho gotama, ṭhānaṁ, katamaṁ aṭṭhānan”ti? <br>
  an10.177:3.2 “Idha, brāhmaṇa, ekacco pāṇātipātī hoti, adinnādāyī hoti, kāmesumicchācārī hoti, musāvādī hoti, pisuṇavāco hoti, pharusavāco hoti, samphappalāpī hoti, abhijjhālu hoti, byāpannacitto hoti, micchādiṭṭhiko hoti. <br>
  an10.177:3.3 So kāyassa bhedā paraṁ maraṇā nirayaṁ upapajjati. <br>
  an10.177:3.4 Yo nerayikānaṁ sattānaṁ āhāro, tena so tattha yāpeti, tena so tattha tiṭṭhati. <br>
  an10.177:3.5 Idampi kho, brāhmaṇa, aṭṭhānaṁ yattha ṭhitassa taṁ dānaṁ na upakappati. <br>
  an10.177:4.1 Idha pana, brāhmaṇa, ekacco pāṇātipātī …pe… micchādiṭṭhiko hoti. <br>
  an10.177:4.2 So kāyassa bhedā paraṁ maraṇā tiracchānayoniṁ upapajjati. <br>
  an10.177:4.3 Yo tiracchānayonikānaṁ sattānaṁ āhāro, tena so tattha yāpeti, tena so tattha tiṭṭhati. <br>
  an10.177:4.4 Idampi kho, brāhmaṇa, aṭṭhānaṁ yattha ṭhitassa taṁ dānaṁ na upakappati. <br>
  an10.177:5.1 Idha pana, brāhmaṇa, ekacco pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti, anabhijjhālu hoti, abyāpannacitto hoti, sammādiṭṭhiko hoti. <br>
  an10.177:5.2 So kāyassa bhedā paraṁ maraṇā manussānaṁ sahabyataṁ upapajjati. <br>
  an10.177:5.3 Yo manussānaṁ āhāro, tena so tattha yāpeti, tena so tattha tiṭṭhati. <br>
  an10.177:5.4 Idampi kho, brāhmaṇa, aṭṭhānaṁ yattha ṭhitassa taṁ dānaṁ na upakappati. <br>
  an10.177:6.1 Idha pana, brāhmaṇa, ekacco pāṇātipātā paṭivirato hoti …pe… sammādiṭṭhiko hoti. <br>
  an10.177:6.2 So kāyassa bhedā paraṁ maraṇā devānaṁ sahabyataṁ upapajjati. <br>
  an10.177:6.3 Yo devānaṁ āhāro, tena so tattha yāpeti, tena so tattha tiṭṭhati. <br>
  an10.177:6.4 Idampi, brāhmaṇa, aṭṭhānaṁ yattha ṭhitassa taṁ dānaṁ upakappati. <br>
  an10.177:7.1 Idha pana, brāhmaṇa, ekacco pāṇātipātī hoti …pe… micchādiṭṭhiko hoti. <br>
  an10.177:7.2 So kāyassa bhedā paraṁ maraṇā pettivisayaṁ upapajjati. <br>
  an10.177:7.3 Yo pettivesayikānaṁ sattānaṁ āhāro, tena so tattha yāpeti, tena so tattha tiṭṭhati, yaṁ vā panassa ito anuppavecchanti mittāmaccā vā ñātisālohitā vā, tena so tattha yāpeti, tena so tattha tiṭṭhati. <br>
  an10.177:7.4 Idaṁ kho, brāhmaṇa, ṭhānaṁ yattha ṭhitassa taṁ dānaṁ upakappatī”ti. <br>
  an10.177:8.1 “Sace pana, bho gotama, so peto ñātisālohito taṁ ṭhānaṁ anupapanno hoti, ko taṁ dānaṁ paribhuñjatī”ti? <br>
  an10.177:8.2 “Aññepissa, brāhmaṇa, petā ñātisālohitā taṁ ṭhānaṁ upapannā honti, te taṁ dānaṁ paribhuñjantī”ti. <br>
  an10.177:9.1 “Sace pana, bho gotama, so ceva peto ñātisālohito taṁ ṭhānaṁ anupapanno hoti aññepissa ñātisālohitā petā taṁ ṭhānaṁ anupapannā honti, ko taṁ dānaṁ paribhuñjatī”ti? <br>
  an10.177:9.2 “Aṭṭhānaṁ kho etaṁ, brāhmaṇa, anavakāso yaṁ taṁ ṭhānaṁ vivittaṁ assa iminā dīghena addhunā yadidaṁ petehi ñātisālohitehi. <br>
  an10.177:9.3 Api ca, brāhmaṇa, dāyakopi anipphalo”ti. <br>
  an10.177:10.1 “Aṭṭhānepi bhavaṁ gotamo parikappaṁ vadatī”ti? <br>
  an10.177:10.2 “Aṭṭhānepi kho ahaṁ, brāhmaṇa, parikappaṁ vadāmi. <br>
  an10.177:10.3 Idha, brāhmaṇa, ekacco pāṇātipātī hoti, adinnādāyī hoti, kāmesumicchācārī hoti, musāvādī hoti, pisuṇavāco hoti, pharusavāco hoti, samphappalāpī hoti, abhijjhālu hoti, byāpannacitto hoti, micchādiṭṭhiko hoti; <br>
  an10.177:10.4 so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. <br>
  an10.177:10.5 So kāyassa bhedā paraṁ maraṇā hatthīnaṁ sahabyataṁ upapajjati. <br>
  an10.177:10.6 So tattha lābhī hoti annassa pānassa mālānānālaṅkārassa. <br>
  an10.177:11.1 Yaṁ kho, brāhmaṇa, idha pāṇātipātī adinnādāyī kāmesumicchācārī musāvādī pisuṇavāco pharusavāco samphappalāpī abhijjhālu byāpannacitto micchādiṭṭhiko, tena so kāyassa bhedā paraṁ maraṇā hatthīnaṁ sahabyataṁ upapajjati. <br>
  an10.177:11.2 Yañca kho so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ, tena so tattha lābhī hoti annassa pānassa mālānānālaṅkārassa. <br>
  an10.177:12.1 Idha pana, brāhmaṇa, ekacco pāṇātipātī hoti …pe… micchādiṭṭhiko hoti. <br>
  an10.177:12.2 So dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. <br>
  an10.177:12.3 So kāyassa bhedā paraṁ maraṇā assānaṁ sahabyataṁ upapajjati …pe… <br>
  an10.177:12.4 gunnaṁ sahabyataṁ upapajjati …pe… <br>
  an10.177:12.5 kukkurānaṁ sahabyataṁ upapajjati. <br>
  an10.177:12.6 So tattha lābhī hoti annassa pānassa mālānānālaṅkārassa. <br>
  an10.177:13.1 Yaṁ kho, brāhmaṇa, idha pāṇātipātī …pe… micchādiṭṭhiko, tena so kāyassa bhedā paraṁ maraṇā kukkurānaṁ sahabyataṁ upapajjati. <br>
  an10.177:13.2 Yañca kho so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ, tena so tattha lābhī hoti annassa pānassa mālānānālaṅkārassa. <br>
  an10.177:14.1 Idha pana, brāhmaṇa, ekacco pāṇātipātā paṭivirato hoti …pe… sammādiṭṭhiko hoti. <br>
  an10.177:14.2 So dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. <br>
  an10.177:14.3 So kāyassa bhedā paraṁ maraṇā manussānaṁ sahabyataṁ upapajjati. <br>
  an10.177:14.4 So tattha lābhī hoti mānusakānaṁ pañcannaṁ kāmaguṇānaṁ. <br>
  an10.177:15.1 Yaṁ kho, brāhmaṇa, idha pāṇātipātā paṭivirato hoti …pe… sammādiṭṭhiko, tena so kāyassa bhedā paraṁ maraṇā manussānaṁ sahabyataṁ upapajjati. <br>
  an10.177:15.2 Yañca kho so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ, tena so tattha lābhī hoti mānusakānaṁ pañcannaṁ kāmaguṇānaṁ. <br>
  an10.177:16.1 Idha pana, brāhmaṇa, ekacco pāṇātipātā paṭivirato hoti …pe… sammādiṭṭhiko hoti. <br>
  an10.177:16.2 So dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. <br>
  an10.177:16.3 So kāyassa bhedā paraṁ maraṇā devānaṁ sahabyataṁ upapajjati. <br>
  an10.177:16.4 So tattha lābhī hoti dibbānaṁ pañcannaṁ kāmaguṇānaṁ. <br>
  an10.177:17.1 Yaṁ kho, brāhmaṇa, idha pāṇātipātā paṭivirato hoti …pe… sammādiṭṭhiko, tena so kāyassa bhedā paraṁ maraṇā devānaṁ sahabyataṁ upapajjati. <br>
  an10.177:17.2 Yañca kho so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ, tena so tattha lābhī hoti dibbānaṁ pañcannaṁ kāmaguṇānaṁ. <br>
  an10.177:17.3 Api ca, brāhmaṇa, dāyakopi anipphalo”ti. <br>
  an10.177:18.1 “Acchariyaṁ, bho gotama, abbhutaṁ, bho gotama. <br>
  an10.177:18.2 Yāvañcidaṁ, bho gotama, alameva dānāni dātuṁ, alaṁ saddhāni kātuṁ, yatra hi nāma dāyakopi anipphalo”ti. <br>
  an10.177:18.3 “Evametaṁ, brāhmaṇa, dāyakopi hi, brāhmaṇa, anipphalo”ti. <br>
  an10.177:19.1 “Abhikkantaṁ, bho gotama, abhikkantaṁ, bho gotama …pe… <br>
  an10.177:19.2 upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. <br>
  an10.177:19.3 Ekādasamaṁ. <br>
  an10.177:19.4 Jāṇussoṇivaggo dutiyo. "<br>
  an10.178:0.1 Aṅguttara Nikāya 10.178 <br>
  an10.178:0.2 18. Sādhuvagga <br>
  an10.178:0.3 Sādhusutta <br>
  an10.178:1.1 “Sādhuñca vo, bhikkhave, desessāmi asādhuñca. <br>
  an10.178:1.2 Taṁ suṇātha, sādhukaṁ manasi karotha, bhāsissāmī”ti. <br>
  an10.178:1.3 “Evaṁ, bhante”ti kho te bhikkhū bhagavato paccassosuṁ. <br>
  an10.178:1.4 Bhagavā etadavoca: <br>
  an10.178:2.1 “Katamañca, bhikkhave, asādhu? <br>
  an10.178:2.2 Pāṇātipāto, adinnādānaṁ, kāmesumicchācāro, musāvādo, pisuṇā vācā, pharusā vācā, samphappalāpo, abhijjhā, byāpādo, micchādiṭṭhi—<br>
  an10.178:2.3 idaṁ vuccati, bhikkhave, asādhu. <br>
  an10.178:3.1 Katamañca, bhikkhave, sādhu? <br>
  an10.178:3.2 Pāṇātipātā veramaṇī, adinnādānā veramaṇī, kāmesumicchācārā veramaṇī, musāvādā veramaṇī, pisuṇāya vācāya veramaṇī, pharusāya vācāya veramaṇī, samphappalāpā veramaṇī, anabhijjhā, abyāpādo, sammādiṭṭhi—<br>
  an10.178:3.3 idaṁ vuccati, bhikkhave, sādhū”ti. <br>
  an10.178:3.4 Paṭhamaṁ. "<br>
  an10.179:0.1 Aṅguttara Nikāya 10.179 <br>
  an10.179:0.2 18. Sādhuvagga <br>
  an10.179:0.3 Ariyadhammasutta <br>
  an10.179:1.1 “Ariyadhammañca vo, bhikkhave, desessāmi anariyadhammañca. <br>
  an10.179:1.2 Taṁ suṇātha …pe… <br>
  an10.179:1.3 katamo ca, bhikkhave, anariyo dhammo? <br>
  an10.179:1.4 Pāṇātipāto …pe… <br>
  an10.179:1.5 micchādiṭṭhi—<br>
  an10.179:1.6 ayaṁ vuccati, bhikkhave, anariyo dhammo. <br>
  an10.179:2.1 Katamo ca, bhikkhave, ariyo dhammo? <br>
  an10.179:2.2 Pāṇātipātā veramaṇī …pe… <br>
  an10.179:2.3 sammādiṭṭhi—<br>
  an10.179:2.4 ayaṁ vuccati, bhikkhave, ariyo dhammo”ti. <br>
  an10.179:2.5 Dutiyaṁ. "<br>
  an10.180:0.1 Aṅguttara Nikāya 10.180 <br>
  an10.180:0.2 18. Sādhuvagga <br>
  an10.180:0.3 Kusalasutta <br>
  an10.180:1.1 “Kusalañca vo, bhikkhave, desessāmi akusalañca. <br>
  an10.180:1.2 Taṁ suṇātha …pe… <br>
  an10.180:1.3 katamañca, bhikkhave, akusalaṁ? <br>
  an10.180:1.4 Pāṇātipāto …pe… <br>
  an10.180:1.5 micchādiṭṭhi—<br>
  an10.180:1.6 idaṁ vuccati, bhikkhave, akusalaṁ. <br>
  an10.180:2.1 Katamañca, bhikkhave, kusalaṁ? <br>
  an10.180:2.2 Pāṇātipātā veramaṇī …pe… <br>
  an10.180:2.3 sammādiṭṭhi—<br>
  an10.180:2.4 idaṁ vuccati, bhikkhave, kusalan”ti. <br>
  an10.180:2.5 Tatiyaṁ. "<br>
  an10.181:0.1 Aṅguttara Nikāya 10.181 <br>
  an10.181:0.2 18. Sādhuvagga <br>
  an10.181:0.3 Atthasutta <br>
  an10.181:1.1 “Atthañca vo, bhikkhave, desessāmi anatthañca. <br>
  an10.181:1.2 Taṁ suṇātha …pe… <br>
  an10.181:1.3 katamo ca, bhikkhave, anattho? <br>
  an10.181:1.4 Pāṇātipāto …pe… <br>
  an10.181:1.5 micchādiṭṭhi—<br>
  an10.181:1.6 ayaṁ vuccati, bhikkhave, anattho. <br>
  an10.181:2.1 Katamo ca, bhikkhave, attho? <br>
  an10.181:2.2 Pāṇātipātā veramaṇī …pe… <br>
  an10.181:2.3 sammādiṭṭhi—<br>
  an10.181:2.4 ayaṁ vuccati, bhikkhave, attho”ti. <br>
  an10.181:2.5 Catutthaṁ. "<br>
  an10.182:0.1 Aṅguttara Nikāya 10.182 <br>
  an10.182:0.2 18. Sādhuvagga <br>
  an10.182:0.3 Dhammasutta <br>
  an10.182:1.1 “Dhammañca vo, bhikkhave, desessāmi adhammañca. <br>
  an10.182:1.2 Taṁ suṇātha …pe… <br>
  an10.182:1.3 katamo ca, bhikkhave, adhammo? <br>
  an10.182:1.4 Pāṇātipāto …pe… <br>
  an10.182:1.5 micchādiṭṭhi—<br>
  an10.182:1.6 ayaṁ vuccati, bhikkhave, adhammo. <br>
  an10.182:2.1 Katamo ca, bhikkhave, dhammo? <br>
  an10.182:2.2 Pāṇātipātā veramaṇī …pe… <br>
  an10.182:2.3 sammādiṭṭhi—<br>
  an10.182:2.4 ayaṁ vuccati, bhikkhave, dhammo”ti. <br>
  an10.182:2.5 Pañcamaṁ. "<br>
  an10.183:0.1 Aṅguttara Nikāya 10.183 <br>
  an10.183:0.2 18. Sādhuvagga <br>
  an10.183:0.3 Āsavasutta <br>
  an10.183:1.1 “Sāsavañca vo, bhikkhave, dhammaṁ desessāmi anāsavañca. <br>
  an10.183:1.2 Taṁ suṇātha …pe… <br>
  an10.183:1.3 katamo ca, bhikkhave, sāsavo dhammo? <br>
  an10.183:1.4 Pāṇātipāto …pe… <br>
  an10.183:1.5 micchādiṭṭhi—<br>
  an10.183:1.6 ayaṁ vuccati, bhikkhave, sāsavo dhammo. <br>
  an10.183:2.1 Katamo ca, bhikkhave, anāsavo dhammo? <br>
  an10.183:2.2 Pāṇātipātā veramaṇī …pe… <br>
  an10.183:2.3 sammādiṭṭhi—<br>
  an10.183:2.4 ayaṁ vuccati, bhikkhave, anāsavo dhammo”ti. <br>
  an10.183:2.5 Chaṭṭhaṁ. "<br>
  an10.184:0.1 Aṅguttara Nikāya 10.184 <br>
  an10.184:0.2 18. Sādhuvagga <br>
  an10.184:0.3 Vajjasutta <br>
  an10.184:1.1 “Sāvajjañca vo, bhikkhave, dhammaṁ desessāmi anavajjañca. <br>
  an10.184:1.2 Taṁ suṇātha …pe… <br>
  an10.184:1.3 katamo ca, bhikkhave, sāvajjo dhammo? <br>
  an10.184:1.4 Pāṇātipāto …pe… <br>
  an10.184:1.5 micchādiṭṭhi—<br>
  an10.184:1.6 ayaṁ vuccati, bhikkhave, sāvajjo dhammo. <br>
  an10.184:2.1 Katamo ca, bhikkhave, anavajjo dhammo? <br>
  an10.184:2.2 Pāṇātipātā veramaṇī …pe… <br>
  an10.184:2.3 sammādiṭṭhi—<br>
  an10.184:2.4 ayaṁ vuccati, bhikkhave, anavajjo dhammo”ti. <br>
  an10.184:2.5 Sattamaṁ. "<br>
  an10.185:0.1 Aṅguttara Nikāya 10.185 <br>
  an10.185:0.2 18. Sādhuvagga <br>
  an10.185:0.3 Tapanīyasutta <br>
  an10.185:1.1 “Tapanīyañca vo, bhikkhave, dhammaṁ desessāmi atapanīyañca. <br>
  an10.185:1.2 Taṁ suṇātha …pe… <br>
  an10.185:1.3 katamo ca, bhikkhave, tapanīyo dhammo? <br>
  an10.185:1.4 Pāṇātipāto …pe… <br>
  an10.185:1.5 micchādiṭṭhi—<br>
  an10.185:1.6 ayaṁ vuccati, bhikkhave, tapanīyo dhammo. <br>
  an10.185:2.1 Katamo ca, bhikkhave, atapanīyo dhammo? <br>
  an10.185:2.2 Pāṇātipātā veramaṇī …pe… <br>
  an10.185:2.3 sammādiṭṭhi—<br>
  an10.185:2.4 ayaṁ vuccati, bhikkhave, atapanīyo dhammo”ti. <br>
  an10.185:2.5 Aṭṭhamaṁ. "<br>
  an10.186:0.1 Aṅguttara Nikāya 10.186 <br>
  an10.186:0.2 18. Sādhuvagga <br>
  an10.186:0.3 Ācayagāmisutta <br>
  an10.186:1.1 “Ācayagāmiñca vo, bhikkhave, dhammaṁ desessāmi apacayagāmiñca. <br>
  an10.186:1.2 Taṁ suṇātha …pe… <br>
  an10.186:1.3 katamo ca, bhikkhave, ācayagāmī dhammo? <br>
  an10.186:1.4 Pāṇātipāto …pe… <br>
  an10.186:1.5 micchādiṭṭhi—<br>
  an10.186:1.6 ayaṁ vuccati, bhikkhave, ācayagāmī dhammo. <br>
  an10.186:2.1 Katamo ca, bhikkhave, apacayagāmī dhammo? <br>
  an10.186:2.2 Pāṇātipātā veramaṇī …pe… <br>
  an10.186:2.3 sammādiṭṭhi—<br>
  an10.186:2.4 ayaṁ vuccati, bhikkhave, apacayagāmī dhammo”ti. <br>
  an10.186:2.5 Navamaṁ. "<br>
  an10.187:0.1 Aṅguttara Nikāya 10.187 <br>
  an10.187:0.2 18. Sādhuvagga <br>
  an10.187:0.3 Dukkhudrayasutta <br>
  an10.187:1.1 “Dukkhudrayañca vo, bhikkhave, dhammaṁ desessāmi sukhudrayañca. <br>
  an10.187:1.2 Taṁ suṇātha …pe… <br>
  an10.187:1.3 katamo ca, bhikkhave, dukkhudrayo dhammo? <br>
  an10.187:1.4 Pāṇātipāto …pe… <br>
  an10.187:1.5 micchādiṭṭhi—<br>
  an10.187:1.6 ayaṁ vuccati, bhikkhave, dukkhudrayo dhammo. <br>
  an10.187:2.1 Katamo ca, bhikkhave, sukhudrayo dhammo? <br>
  an10.187:2.2 Pāṇātipātā veramaṇī …pe… <br>
  an10.187:2.3 sammādiṭṭhi—<br>
  an10.187:2.4 ayaṁ vuccati, bhikkhave, sukhudrayo dhammo”ti. <br>
  an10.187:2.5 Dasamaṁ. "<br>
  an10.188:0.1 Aṅguttara Nikāya 10.188 <br>
  an10.188:0.2 18. Sādhuvagga <br>
  an10.188:0.3 Vipākasutta <br>
  an10.188:1.1 “Dukkhavipākañca vo, bhikkhave, dhammaṁ desessāmi sukhavipākañca. <br>
  an10.188:1.2 Taṁ suṇātha …pe… <br>
  an10.188:1.3 katamo ca, bhikkhave, dukkhavipāko dhammo? <br>
  an10.188:1.4 Pāṇātipāto …pe… <br>
  an10.188:1.5 micchādiṭṭhi—<br>
  an10.188:1.6 ayaṁ vuccati, bhikkhave, dukkhavipāko dhammo. <br>
  an10.188:2.1 Katamo ca, bhikkhave, sukhavipāko dhammo? <br>
  an10.188:2.2 Pāṇātipātā veramaṇī …pe… <br>
  an10.188:2.3 sammādiṭṭhi—<br>
  an10.188:2.4 ayaṁ vuccati, bhikkhave, sukhavipāko dhammo”ti. <br>
  an10.188:2.5 Ekādasamaṁ. <br>
  an10.188:2.6 Sādhuvaggo tatiyo. "<br>
  an10.189:0.1 Aṅguttara Nikāya 10.189 <br>
  an10.189:0.2 19. Ariyamaggavagga <br>
  an10.189:0.3 Ariyamaggasutta <br>
  an10.189:1.1 “Ariyamaggañca vo, bhikkhave, desessāmi anariyamaggañca. <br>
  an10.189:1.2 Taṁ suṇātha …pe… <br>
  an10.189:1.3 katamo ca, bhikkhave, anariyo maggo? <br>
  an10.189:1.4 Pāṇātipāto …pe… <br>
  an10.189:1.5 micchādiṭṭhi—<br>
  an10.189:1.6 ayaṁ vuccati, bhikkhave, anariyo maggo. <br>
  an10.189:2.1 Katamo ca, bhikkhave, ariyo maggo? <br>
  an10.189:2.2 Pāṇātipātā veramaṇī …pe… <br>
  an10.189:2.3 sammādiṭṭhi—<br>
  an10.189:2.4 ayaṁ vuccati, bhikkhave, ariyo maggo”ti. <br>
  an10.189:2.5 Paṭhamaṁ. "<br>
  an10.190:0.1 Aṅguttara Nikāya 10.190 <br>
  an10.190:0.2 19. Ariyamaggavagga <br>
  an10.190:0.3 Kaṇhamaggasutta <br>
  an10.190:1.1 “Kaṇhamaggañca vo, bhikkhave, desessāmi sukkamaggañca. <br>
  an10.190:1.2 Taṁ suṇātha …pe… <br>
  an10.190:1.3 katamo ca, bhikkhave, kaṇho maggo? <br>
  an10.190:1.4 Pāṇātipāto …pe… <br>
  an10.190:1.5 micchādiṭṭhi—<br>
  an10.190:1.6 ayaṁ vuccati, bhikkhave, kaṇho maggo. <br>
  an10.190:2.1 Katamo ca, bhikkhave, sukko maggo? <br>
  an10.190:2.2 Pāṇātipātā veramaṇī …pe… <br>
  an10.190:2.3 sammādiṭṭhi—<br>
  an10.190:2.4 ayaṁ vuccati, bhikkhave, sukko maggo”ti. <br>
  an10.190:2.5 Dutiyaṁ. "<br>
  an10.191:0.1 Aṅguttara Nikāya 10.191 <br>
  an10.191:0.2 19. Ariyamaggavagga <br>
  an10.191:0.3 Saddhammasutta <br>
  an10.191:1.1 “Saddhammañca vo, bhikkhave, desessāmi asaddhammañca. <br>
  an10.191:1.2 Taṁ suṇātha …pe… <br>
  an10.191:1.3 katamo ca, bhikkhave, asaddhammo? <br>
  an10.191:1.4 Pāṇātipāto …pe… <br>
  an10.191:1.5 micchādiṭṭhi—<br>
  an10.191:1.6 ayaṁ vuccati, bhikkhave, asaddhammo. <br>
  an10.191:2.1 Katamo ca, bhikkhave, saddhammo? <br>
  an10.191:2.2 Pāṇātipātā veramaṇī …pe… <br>
  an10.191:2.3 sammādiṭṭhi—<br>
  an10.191:2.4 ayaṁ vuccati, bhikkhave, saddhammo”ti. <br>
  an10.191:2.5 Tatiyaṁ. "<br>
  an10.192:0.1 Aṅguttara Nikāya 10.192 <br>
  an10.192:0.2 19. Ariyamaggavagga <br>
  an10.192:0.3 Sappurisadhammasutta <br>
  an10.192:1.1 “Sappurisadhammañca vo, bhikkhave, desessāmi asappurisadhammañca. <br>
  an10.192:1.2 Taṁ suṇātha …pe… <br>
  an10.192:1.3 katamo ca, bhikkhave, asappurisadhammo? <br>
  an10.192:1.4 Pāṇātipāto …pe… <br>
  an10.192:1.5 micchādiṭṭhi—<br>
  an10.192:1.6 ayaṁ vuccati, bhikkhave, asappurisadhammo. <br>
  an10.192:2.1 Katamo ca, bhikkhave, sappurisadhammo? <br>
  an10.192:2.2 Pāṇātipātā veramaṇī …pe… <br>
  an10.192:2.3 sammādiṭṭhi—<br>
  an10.192:2.4 ayaṁ vuccati, bhikkhave, sappurisadhammo”ti. <br>
  an10.192:2.5 Catutthaṁ. "<br>
  an10.193:0.1 Aṅguttara Nikāya 10.193 <br>
  an10.193:0.2 19. Ariyamaggavagga <br>
  an10.193:0.3 Uppādetabbadhammasutta <br>
  an10.193:1.1 “Uppādetabbañca vo, bhikkhave, dhammaṁ desessāmi na uppādetabbañca. <br>
  an10.193:1.2 Taṁ suṇātha …pe… <br>
  an10.193:1.3 katamo ca, bhikkhave, na uppādetabbo dhammo? <br>
  an10.193:1.4 Pāṇātipāto …pe… <br>
  an10.193:1.5 micchādiṭṭhi—<br>
  an10.193:1.6 ayaṁ vuccati, bhikkhave, na uppādetabbo dhammo. <br>
  an10.193:2.1 Katamo ca, bhikkhave, uppādetabbo dhammo? <br>
  an10.193:2.2 Pāṇātipātā veramaṇī …pe… <br>
  an10.193:2.3 sammādiṭṭhi—<br>
  an10.193:2.4 ayaṁ vuccati, bhikkhave, uppādetabbo dhammo”ti. <br>
  an10.193:2.5 Pañcamaṁ. "<br>
  an10.194:0.1 Aṅguttara Nikāya 10.194 <br>
  an10.194:0.2 19. Ariyamaggavagga <br>
  an10.194:0.3 Āsevitabbadhammasutta <br>
  an10.194:1.1 “Āsevitabbañca vo, bhikkhave, dhammaṁ desessāmi nāsevitabbañca. <br>
  an10.194:1.2 Taṁ suṇātha …pe… <br>
  an10.194:1.3 katamo ca, bhikkhave, nāsevitabbo dhammo? <br>
  an10.194:1.4 Pāṇātipāto …pe… <br>
  an10.194:1.5 micchādiṭṭhi—<br>
  an10.194:1.6 ayaṁ vuccati, bhikkhave, nāsevitabbo dhammo. <br>
  an10.194:2.1 Katamo ca, bhikkhave, āsevitabbo dhammo? <br>
  an10.194:2.2 Pāṇātipātā veramaṇī …pe… <br>
  an10.194:2.3 sammādiṭṭhi—<br>
  an10.194:2.4 ayaṁ vuccati, bhikkhave, āsevitabbo dhammo”ti. <br>
  an10.194:2.5 Chaṭṭhaṁ. "<br>
  an10.195:0.1 Aṅguttara Nikāya 10.195 <br>
  an10.195:0.2 19. Ariyamaggavagga <br>
  an10.195:0.3 Bhāvetabbadhammasutta <br>
  an10.195:1.1 “Bhāvetabbañca vo, bhikkhave, dhammaṁ desessāmi na bhāvetabbañca. <br>
  an10.195:1.2 Taṁ suṇātha …pe… <br>
  an10.195:1.3 katamo ca, bhikkhave, na bhāvetabbo dhammo? <br>
  an10.195:1.4 Pāṇātipāto …pe… <br>
  an10.195:1.5 micchādiṭṭhi—<br>
  an10.195:1.6 ayaṁ vuccati, bhikkhave, na bhāvetabbo dhammo. <br>
  an10.195:2.1 Katamo ca, bhikkhave, bhāvetabbo dhammo? <br>
  an10.195:2.2 Pāṇātipātā veramaṇī …pe… <br>
  an10.195:2.3 sammādiṭṭhi—<br>
  an10.195:2.4 ayaṁ vuccati, bhikkhave, bhāvetabbo dhammo”ti. <br>
  an10.195:2.5 Sattamaṁ. "<br>
  an10.196:0.1 Aṅguttara Nikāya 10.196 <br>
  an10.196:0.2 19. Ariyamaggavagga <br>
  an10.196:0.3 Bahulīkātabbasutta <br>
  an10.196:1.1 “Bahulīkātabbañca vo, bhikkhave, dhammaṁ desessāmi na bahulīkātabbañca. <br>
  an10.196:1.2 Taṁ suṇātha …pe… <br>
  an10.196:1.3 katamo ca, bhikkhave, na bahulīkātabbo dhammo? <br>
  an10.196:1.4 Pāṇātipāto …pe… <br>
  an10.196:1.5 micchādiṭṭhi—<br>
  an10.196:1.6 ayaṁ vuccati, bhikkhave, na bahulīkātabbo dhammo. <br>
  an10.196:2.1 Katamo ca, bhikkhave, bahulīkātabbo dhammo? <br>
  an10.196:2.2 Pāṇātipātā veramaṇī …pe… <br>
  an10.196:2.3 sammādiṭṭhi—<br>
  an10.196:2.4 ayaṁ vuccati, bhikkhave, bahulīkātabbo dhammo”ti. <br>
  an10.196:2.5 Aṭṭhamaṁ. "<br>
  an10.197:0.1 Aṅguttara Nikāya 10.197 <br>
  an10.197:0.2 19. Ariyamaggavagga <br>
  an10.197:0.3 Anussaritabbasutta <br>
  an10.197:1.1 “Anussaritabbañca vo, bhikkhave, dhammaṁ desessāmi nānussaritabbañca. <br>
  an10.197:1.2 Taṁ suṇātha …pe… <br>
  an10.197:1.3 katamo ca, bhikkhave, nānussaritabbo dhammo? <br>
  an10.197:1.4 Pāṇātipāto …pe… <br>
  an10.197:1.5 micchādiṭṭhi—<br>
  an10.197:1.6 ayaṁ vuccati, bhikkhave, nānussaritabbo dhammo. <br>
  an10.197:2.1 Katamo ca, bhikkhave, anussaritabbo dhammo? <br>
  an10.197:2.2 Pāṇātipātā veramaṇī …pe… <br>
  an10.197:2.3 sammādiṭṭhi—<br>
  an10.197:2.4 ayaṁ vuccati, bhikkhave, anussaritabbo dhammo”ti. <br>
  an10.197:2.5 Navamaṁ. "<br>
  an10.198:0.1 Aṅguttara Nikāya 10.198 <br>
  an10.198:0.2 19. Ariyamaggavagga <br>
  an10.198:0.3 Sacchikātabbasutta <br>
  an10.198:1.1 “Sacchikātabbañca vo, bhikkhave, dhammaṁ desessāmi na sacchikātabbañca. <br>
  an10.198:1.2 Taṁ suṇātha …pe… <br>
  an10.198:1.3 katamo ca, bhikkhave, na sacchikātabbo dhammo? <br>
  an10.198:1.4 Pāṇātipāto …pe… <br>
  an10.198:1.5 micchādiṭṭhi—<br>
  an10.198:1.6 ayaṁ vuccati, bhikkhave, na sacchikātabbo dhammo. <br>
  an10.198:2.1 Katamo ca, bhikkhave, sacchikātabbo dhammo? <br>
  an10.198:2.2 Pāṇātipātā veramaṇī …pe… <br>
  an10.198:2.3 sammādiṭṭhi—<br>
  an10.198:2.4 ayaṁ vuccati, bhikkhave, sacchikātabbo dhammo”ti. <br>
  an10.198:2.5 Dasamaṁ. <br>
  an10.198:2.6 Ariyamaggavaggo catuttho. "<br>
  an10.199-210:0.1 Aṅguttara Nikāya 10.199–210 <br>
  an10.199-210:0.2 20. Aparapuggalavagga <br>
  an10.199-210:0.3 Nasevitabbādisutta <br>
  an10.199-210:1.1 “Dasahi, bhikkhave, dhammehi samannāgato puggalo na sevitabbo. <br>
  an10.199-210:1.2 Katamehi dasahi? <br>
  an10.199-210:1.3 Pāṇātipātī hoti, adinnādāyī hoti, kāmesumicchācārī hoti, musāvādī hoti, pisuṇavāco hoti, pharusavāco hoti, samphappalāpī hoti, abhijjhālu hoti, byāpannacitto hoti, micchādiṭṭhiko hoti—<br>
  an10.199-210:1.4 imehi kho, bhikkhave, dasahi dhammehi samannāgato puggalo na sevitabbo. <br>
  an10.199-210:2.1 Dasahi, bhikkhave, dhammehi samannāgato puggalo sevitabbo. <br>
  an10.199-210:2.2 Katamehi dasahi? <br>
  an10.199-210:2.3 Pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti, anabhijjhālu hoti, abyāpannacitto hoti, sammādiṭṭhiko hoti—<br>
  an10.199-210:2.4 imehi kho, bhikkhave, dasahi dhammehi samannāgato puggalo sevitabbo. <br>
  an10.199-210:3.1 Dasahi, bhikkhave, dhammehi samannāgato puggalo na bhajitabbo …pe… <br>
  an10.199-210:3.2 bhajitabbo … <br>
  an10.199-210:3.3 na payirupāsitabbo … <br>
  an10.199-210:3.4 payirupāsitabbo … <br>
  an10.199-210:3.5 na pujjo hoti … <br>
  an10.199-210:3.6 pujjo hoti … <br>
  an10.199-210:3.7 na pāsaṁso hoti … <br>
  an10.199-210:3.8 pāsaṁso hoti … <br>
  an10.199-210:3.9 agāravo hoti … <br>
  an10.199-210:3.10 gāravo hoti … <br>
  an10.199-210:3.11 appatisso hoti … <br>
  an10.199-210:3.12 sappatisso hoti … <br>
  an10.199-210:3.13 na ārādhako hoti … <br>
  an10.199-210:3.14 ārādhako hoti … <br>
  an10.199-210:3.15 na visujjhati … <br>
  an10.199-210:3.16 visujjhati … <br>
  an10.199-210:3.17 mānaṁ nādhibhoti … <br>
  an10.199-210:3.18 mānaṁ adhibhoti … <br>
  an10.199-210:3.19 paññāya na vaḍḍhati … <br>
  an10.199-210:3.20 paññāya vaḍḍhati …pe…. <br>
  an10.199-210:4.1 Dasahi, bhikkhave, dhammehi samannāgato puggalo bahuṁ apuññaṁ pasavati … <br>
  an10.199-210:4.2 bahuṁ puññaṁ pasavati. <br>
  an10.199-210:4.3 Katamehi dasahi? <br>
  an10.199-210:4.4 Pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti, anabhijjhālu hoti, abyāpannacitto hoti, sammādiṭṭhiko hoti—<br>
  an10.199-210:4.5 imehi kho, bhikkhave, dasahi dhammehi samannāgato puggalo bahuṁ puññaṁ pasavatī”ti. <br>
  an10.199-210:4.6 Aparapuggalavaggo pañcamo. <br>
  an10.199-210:4.7 Catuttho paṇṇāsako samatto. "<br>
  an10.211:0.1 Aṅguttara Nikāya 10.211 <br>
  an10.211:0.2 21. Karajakāyavagga <br>
  an10.211:0.3 Paṭhamanirayasaggasutta <br>
  an10.211:1.1 “Dasahi, bhikkhave, dhammehi samannāgato yathābhataṁ nikkhitto evaṁ niraye. <br>
  an10.211:1.2 Katamehi dasahi? <br>
  an10.211:1.3 Idha, bhikkhave, ekacco pāṇātipātī hoti, luddo lohitapāṇi hatapahate niviṭṭho adayāpanno sabbapāṇabhūtesu. <br>
  an10.211:2.1 Adinnādāyī hoti, yaṁ taṁ parassa paravittūpakaraṇaṁ gāmagataṁ vā araññagataṁ vā, taṁ adinnaṁ theyyasaṅkhātaṁ ādātā hoti. <br>
  an10.211:3.1 Kāmesu micchācārī hoti, yā tā māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā sasāmikā saparidaṇḍā antamaso mālāguḷaparikkhittāpi, tathārūpāsu cārittaṁ āpajjitā hoti. <br>
  an10.211:4.1 Musāvādī hoti, sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho: ‘ehambho purisa, yaṁ jānāsi taṁ vadehī’ti, so ajānaṁ vā āha: ‘jānāmī’ti, jānaṁ vā āha: ‘na jānāmī’ti, apassaṁ vā āha: ‘passāmī’ti, passaṁ vā āha: ‘na passāmī’ti. Iti attahetu vā parahetu vā āmisakiñcikkhahetu vā sampajānamusā bhāsitā hoti. <br>
  an10.211:5.1 Pisuṇavāco hoti, ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya. Iti samaggānaṁ vā bhettā bhinnānaṁ vā anuppadātā vaggārāmo vaggarato vagganandī, vaggakaraṇiṁ vācaṁ bhāsitā hoti. <br>
  an10.211:6.1 Pharusavāco hoti, yā sā vācā aṇḍakā kakkasā parakaṭukā parābhisajjanī kodhasāmantā asamādhisaṁvattanikā, tathārūpiṁ vācaṁ bhāsitā hoti. <br>
  an10.211:7.1 Samphappalāpī hoti, akālavādī abhūtavādī anatthavādī adhammavādī avinayavādī, anidhānavatiṁ vācaṁ bhāsitā hoti akālena anapadesaṁ apariyantavatiṁ anatthasaṁhitaṁ. <br>
  an10.211:8.1 Abhijjhālu hoti, yaṁ taṁ parassa paravittūpakaraṇaṁ taṁ abhijjhātā hoti: ‘aho vata yaṁ parassa taṁ mama assā’ti. <br>
  an10.211:9.1 Byāpannacitto hoti, paduṭṭhamanasaṅkappo: ‘ime sattā haññantu vā bajjhantu vā ucchijjantu vā vinassantu vā mā vā ahesun’ti. <br>
  an10.211:10.1 Micchādiṭṭhiko hoti, viparītadassano: <br>
  an10.211:11.1 ‘natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ kammānaṁ phalaṁ vipāko, natthi ayaṁ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti. <br>
  an10.211:11.2 Imehi kho, bhikkhave, dasahi dhammehi samannāgato yathābhataṁ nikkhitto evaṁ niraye. <br>
  an10.211:12.1 Dasahi, bhikkhave, dhammehi samannāgato yathābhataṁ nikkhitto evaṁ sagge. <br>
  an10.211:12.2 Katamehi dasahi? <br>
  an10.211:12.3 Idha, bhikkhave, ekacco pāṇātipātaṁ pahāya pāṇātipātā paṭivirato hoti nihitadaṇḍo nihitasattho lajjī dayāpanno, sabbapāṇabhūtahitānukampī viharati. <br>
  an10.211:13.1 Adinnādānaṁ pahāya adinnādānā paṭivirato hoti. Yaṁ taṁ parassa paravittūpakaraṇaṁ gāmagataṁ vā araññagataṁ vā, na taṁ adinnaṁ theyyasaṅkhātaṁ ādātā hoti. <br>
  an10.211:14.1 Kāmesumicchācāraṁ pahāya kāmesumicchācārā paṭivirato hoti. Yā tā māturakkhitā …pe… antamaso mālāguḷaparikkhittāpi, tathārūpāsu na cārittaṁ āpajjitā hoti. <br>
  an10.211:15.1 Musāvādaṁ pahāya musāvādā paṭivirato hoti. Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho: ‘ehambho purisa, yaṁ jānāsi taṁ vadehī’ti, so ajānaṁ vā āha: ‘na jānāmī’ti, jānaṁ vā āha: ‘jānāmī’ti, apassaṁ vā āha: ‘na passāmī’ti, passaṁ vā āha: ‘passāmī’ti. Iti attahetu vā parahetu vā āmisakiñcikkhahetu vā na sampajānamusā bhāsitā hoti. <br>
  an10.211:16.1 Pisuṇavācaṁ pahāya pisuṇāya vācāya paṭivirato hoti—na ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya. Iti bhinnānaṁ vā sandhātā sahitānaṁ vā anuppadātā samaggārāmo samaggarato samagganandī, samaggakaraṇiṁ vācaṁ bhāsitā hoti. <br>
  an10.211:17.1 Pharusavācaṁ pahāya pharusāya vācāya paṭivirato hoti. Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā, tathārūpiṁ vācaṁ bhāsitā hoti. <br>
  an10.211:18.1 Samphappalāpaṁ pahāya samphappalāpā paṭivirato hoti kālavādī bhūtavādī, atthavādī dhammavādī vinayavādī, nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ. <br>
  an10.211:19.1 Anabhijjhālu hoti. Yaṁ taṁ parassa paravittūpakaraṇaṁ taṁ anabhijjhātā hoti: ‘aho vata yaṁ parassa taṁ mama assā’ti. <br>
  an10.211:20.1 Abyāpannacitto hoti appaduṭṭhamanasaṅkappo: ‘ime sattā averā hontu abyāpajjā anīghā, sukhī attānaṁ pariharantū’ti. <br>
  an10.211:21.1 Sammādiṭṭhiko hoti aviparītadassano: <br>
  an10.211:21.2 ‘atthi dinnaṁ, atthi yiṭṭhaṁ, atthi hutaṁ, atthi sukaṭadukkaṭānaṁ kammānaṁ phalaṁ vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti. <br>
  an10.211:22.1 Imehi kho, bhikkhave, dasahi dhammehi samannāgato yathābhataṁ nikkhitto evaṁ sagge”ti. <br>
  an10.211:22.2 Paṭhamaṁ. "<br>
  an10.212:0.1 Aṅguttara Nikāya 10.212 <br>
  an10.212:0.2 21. Karajakāyavagga <br>
  an10.212:0.3 Dutiyanirayasaggasutta <br>
  an10.212:1.1 “Dasahi, bhikkhave, dhammehi samannāgato yathābhataṁ nikkhitto evaṁ niraye. <br>
  an10.212:1.2 Katamehi dasahi? <br>
  an10.212:1.3 Idha, bhikkhave, ekacco pāṇātipātī hoti luddo lohitapāṇi hatapahate niviṭṭho adayāpanno sabbapāṇabhūtesu. <br>
  an10.212:2.1 Adinnādāyī hoti … <br>
  an10.212:2.2 kāmesumicchācārī hoti … <br>
  an10.212:2.3 musāvādī hoti … <br>
  an10.212:2.4 pisuṇavāco hoti … <br>
  an10.212:2.5 pharusavāco hoti … <br>
  an10.212:2.6 samphappalāpī hoti … <br>
  an10.212:2.7 abhijjhālu hoti … <br>
  an10.212:2.8 byāpannacitto hoti … <br>
  an10.212:2.9 micchādiṭṭhiko hoti viparītadassano: <br>
  an10.212:2.10 ‘natthi dinnaṁ …pe… <br>
  an10.212:2.11 sayaṁ abhiññā sacchikatvā pavedentī’ti. <br>
  an10.212:2.12 Imehi kho, bhikkhave, dasahi dhammehi samannāgato yathābhataṁ nikkhitto evaṁ niraye. <br>
  an10.212:3.1 Dasahi, bhikkhave, dhammehi samannāgato yathābhataṁ nikkhitto evaṁ sagge. <br>
  an10.212:3.2 Katamehi dasahi? <br>
  an10.212:3.3 Idha, bhikkhave, ekacco pāṇātipātaṁ pahāya pāṇātipātā paṭivirato hoti nihitadaṇḍo nihitasattho lajjī dayāpanno, sabbapāṇabhūtahitānukampī viharati. <br>
  an10.212:4.1 Adinnādānaṁ pahāya adinnādānā paṭivirato hoti … <br>
  an10.212:4.2 kāmesumicchācāraṁ pahāya kāmesumicchācārā paṭivirato hoti … <br>
  an10.212:4.3 musāvādaṁ pahāya musāvādā paṭivirato hoti … <br>
  an10.212:4.4 pisuṇaṁ vācaṁ pahāya pisuṇāya vācāya paṭivirato hoti … <br>
  an10.212:4.5 pharusaṁ vācaṁ pahāya pharusāya vācāya paṭivirato hoti … <br>
  an10.212:4.6 samphappalāpaṁ pahāya samphappalāpā paṭivirato hoti … <br>
  an10.212:4.7 anabhijjhālu hoti … <br>
  an10.212:4.8 abyāpannacitto hoti … <br>
  an10.212:4.9 sammādiṭṭhiko hoti aviparītadassano: <br>
  an10.212:4.10 ‘atthi dinnaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti. <br>
  an10.212:4.11 Imehi kho, bhikkhave, dasahi dhammehi samannāgato yathābhataṁ nikkhitto evaṁ sagge”ti. <br>
  an10.212:4.12 Dutiyaṁ. "<br>
  an10.213:0.1 Aṅguttara Nikāya 10.213 <br>
  an10.213:0.2 21. Karajakāyavagga <br>
  an10.213:0.3 Mātugāmasutta <br>
  an10.213:1.1 “Dasahi, bhikkhave, dhammehi samannāgato mātugāmo yathābhataṁ nikkhitto evaṁ niraye. <br>
  an10.213:1.2 Katamehi dasahi? <br>
  an10.213:1.3 Pāṇātipātī hoti …pe… <br>
  an10.213:1.4 adinnādāyī hoti … <br>
  an10.213:1.5 kāmesumicchācārī hoti … <br>
  an10.213:1.6 musāvādī hoti … <br>
  an10.213:1.7 pisuṇavāco hoti … <br>
  an10.213:1.8 pharusavāco hoti … <br>
  an10.213:1.9 samphappalāpī hoti … <br>
  an10.213:1.10 abhijjhālu hoti … <br>
  an10.213:1.11 byāpannacitto hoti … <br>
  an10.213:1.12 micchādiṭṭhiko hoti …. <br>
  an10.213:1.13 Imehi kho, bhikkhave, dasahi dhammehi samannāgato mātugāmo yathābhataṁ nikkhitto evaṁ niraye. <br>
  an10.213:2.1 Dasahi, bhikkhave, dhammehi samannāgato mātugāmo yathābhataṁ nikkhitto evaṁ sagge. <br>
  an10.213:2.2 Katamehi dasahi? <br>
  an10.213:2.3 Pāṇātipātā paṭivirato hoti …pe… <br>
  an10.213:2.4 adinnādānā paṭivirato hoti … <br>
  an10.213:2.5 kāmesumicchācārā paṭivirato hoti … <br>
  an10.213:2.6 musāvādā paṭivirato hoti … <br>
  an10.213:2.7 pisuṇāya vācāya paṭivirato hoti … <br>
  an10.213:2.8 pharusāya vācāya paṭivirato hoti … <br>
  an10.213:2.9 samphappalāpā paṭivirato hoti … <br>
  an10.213:2.10 anabhijjhālu hoti … <br>
  an10.213:2.11 abyāpannacitto hoti … <br>
  an10.213:2.12 sammādiṭṭhiko hoti …. <br>
  an10.213:2.13 Imehi kho, bhikkhave, dasahi dhammehi samannāgato mātugāmo yathābhataṁ nikkhitto evaṁ sagge”ti. <br>
  an10.213:2.14 Tatiyaṁ. "<br>
  an10.214:0.1 Aṅguttara Nikāya 10.214 <br>
  an10.214:0.2 21. Karajakāyavagga <br>
  an10.214:0.3 Upāsikāsutta <br>
  an10.214:1.1 “Dasahi, bhikkhave, dhammehi samannāgatā upāsikā yathābhataṁ nikkhittā evaṁ niraye. <br>
  an10.214:1.2 Katamehi dasahi? <br>
  an10.214:1.3 Pāṇātipātinī hoti …pe… <br>
  an10.214:1.4 micchādiṭṭhikā hoti …. <br>
  an10.214:1.5 Imehi kho, bhikkhave, dasahi dhammehi samannāgatā upāsikā yathābhataṁ nikkhittā evaṁ niraye. <br>
  an10.214:2.1 Dasahi, bhikkhave, dhammehi samannāgatā upāsikā yathābhataṁ nikkhittā evaṁ sagge. <br>
  an10.214:2.2 Katamehi dasahi? <br>
  an10.214:2.3 Pāṇātipātā paṭiviratā hoti …pe… <br>
  an10.214:2.4 sammādiṭṭhikā hoti …. <br>
  an10.214:2.5 Imehi kho, bhikkhave, dasahi dhammehi samannāgatā upāsikā yathābhataṁ nikkhittā evaṁ sagge”. <br>
  an10.214:2.6 Catutthaṁ. "<br>
  an10.215:0.1 Aṅguttara Nikāya 10.215 <br>
  an10.215:0.2 21. Karajakāyavagga <br>
  an10.215:0.3 Visāradasutta <br>
  an10.215:1.1 “Dasahi, bhikkhave, dhammehi samannāgatā upāsikā avisāradā agāraṁ ajjhāvasati. <br>
  an10.215:1.2 Katamehi dasahi? <br>
  an10.215:1.3 Pāṇātipātinī hoti … <br>
  an10.215:1.4 adinnādāyinī hoti … <br>
  an10.215:1.5 kāmesumicchācārinī hoti … <br>
  an10.215:1.6 musāvādinī hoti … <br>
  an10.215:1.7 pisuṇavācā hoti … <br>
  an10.215:1.8 pharusavācā hoti … <br>
  an10.215:1.9 samphappalāpinī hoti … <br>
  an10.215:1.10 abhijjhālunī hoti … <br>
  an10.215:1.11 byāpannacittā hoti … <br>
  an10.215:1.12 micchādiṭṭhikā hoti …. <br>
  an10.215:1.13 Imehi kho, bhikkhave, dasahi dhammehi samannāgatā upāsikā avisāradā agāraṁ ajjhāvasati. <br>
  an10.215:2.1 Dasahi, bhikkhave, dhammehi samannāgatā upāsikā visāradā agāraṁ ajjhāvasati. <br>
  an10.215:2.2 Katamehi dasahi? <br>
  an10.215:2.3 Pāṇātipātā paṭiviratā hoti … <br>
  an10.215:2.4 adinnādānā paṭiviratā hoti … <br>
  an10.215:2.5 kāmesumicchācārā paṭiviratā hoti … <br>
  an10.215:2.6 musāvādā paṭiviratā hoti … <br>
  an10.215:2.7 pisuṇāya vācāya paṭiviratā hoti … <br>
  an10.215:2.8 pharusāya vācāya paṭiviratā hoti … <br>
  an10.215:2.9 samphappalāpā paṭiviratā hoti … <br>
  an10.215:2.10 anabhijjhālunī hoti … <br>
  an10.215:2.11 abyāpannacittā hoti … <br>
  an10.215:2.12 sammādiṭṭhikā hoti …. <br>
  an10.215:2.13 Imehi kho, bhikkhave, dasahi dhammehi samannāgatā upāsikā visāradā agāraṁ ajjhāvasatī”ti. <br>
  an10.215:2.14 Pañcamaṁ. "<br>
  an10.216:0.1 Aṅguttara Nikāya 10.216 <br>
  an10.216:0.2 21. Karajakāyavagga <br>
  an10.216:0.3 Saṁsappanīyasutta <br>
  an10.216:1.1 “Saṁsappanīyapariyāyaṁ vo, bhikkhave, dhammapariyāyaṁ desessāmi. <br>
  an10.216:1.2 Taṁ suṇātha, sādhukaṁ manasi karotha, bhāsissāmī”ti. <br>
  an10.216:1.3 “Evaṁ, bhante”ti kho te bhikkhū bhagavato paccassosuṁ. <br>
  an10.216:1.4 Bhagavā etadavoca: <br>
  an10.216:2.1 “Katamo ca, bhikkhave, saṁsappanīyapariyāyo dhammapariyāyo? <br>
  an10.216:2.2 Kammassakā, bhikkhave, sattā kammadāyādā kammayonī kammabandhū kammapaṭisaraṇā, yaṁ kammaṁ karonti—<br>
  an10.216:2.3 kalyāṇaṁ vā pāpakaṁ vā—tassa dāyādā bhavanti. <br>
  an10.216:3.1 Idha, bhikkhave, ekacco pāṇātipātī hoti luddo lohitapāṇi hatapahate niviṭṭho, adayāpanno sabbapāṇabhūtesu. <br>
  an10.216:3.2 So saṁsappati kāyena, saṁsappati vācāya, saṁsappati manasā. <br>
  an10.216:3.3 Tassa jimhaṁ kāyakammaṁ hoti, jimhaṁ vacīkammaṁ, jimhaṁ manokammaṁ, jimhā gati, jimhupapatti. <br>
  an10.216:4.1 Jimhagatikassa kho panāhaṁ, bhikkhave, jimhupapattikassa dvinnaṁ gatīnaṁ aññataraṁ gatiṁ vadāmi—<br>
  an10.216:4.2 ye vā ekantadukkhā nirayā yā vā saṁsappajātikā tiracchānayoni. <br>
  an10.216:4.3 Katamā ca sā, bhikkhave, saṁsappajātikā tiracchānayoni? <br>
  an10.216:4.4 Ahi vicchikā satapadī nakulā biḷārā mūsikā ulūkā, ye vā panaññepi keci tiracchānayonikā sattā manusse disvā saṁsappanti. <br>
  an10.216:4.5 Iti kho, bhikkhave, bhūtā bhūtassa upapatti hoti. <br>
  an10.216:4.6 Yaṁ karoti tena upapajjati. <br>
  an10.216:4.7 Upapannamenaṁ phassā phusanti. <br>
  an10.216:4.8 Evamahaṁ, bhikkhave, ‘kammadāyādā sattā’ti vadāmi. <br>
  an10.216:5.1 Idha pana, bhikkhave, ekacco adinnādāyī hoti …pe… <br>
  an10.216:5.2 kāmesumicchācārī hoti … <br>
  an10.216:5.3 musāvādī hoti … <br>
  an10.216:5.4 pisuṇavāco hoti … <br>
  an10.216:5.5 pharusavāco hoti … <br>
  an10.216:5.6 samphappalāpī hoti … <br>
  an10.216:5.7 abhijjhālu hoti … <br>
  an10.216:5.8 byāpannacitto hoti … <br>
  an10.216:5.9 micchādiṭṭhiko hoti viparītadassano: <br>
  an10.216:5.10 ‘natthi dinnaṁ …pe… <br>
  an10.216:5.11 sayaṁ abhiññā sacchikatvā pavedentī’ti. <br>
  an10.216:5.12 So saṁsappati kāyena, saṁsappati vācāya, saṁsappati manasā. <br>
  an10.216:5.13 Tassa jimhaṁ kāyakammaṁ hoti, jimhaṁ vacīkammaṁ, jimhaṁ manokammaṁ, jimhā gati, jimhupapatti. <br>
  an10.216:6.1 Jimhagatikassa kho panāhaṁ, bhikkhave, jimhupapattikassa dvinnaṁ gatīnaṁ aññataraṁ gatiṁ vadāmi—<br>
  an10.216:6.2 ye vā ekantadukkhā nirayā yā vā saṁsappajātikā tiracchānayoni. <br>
  an10.216:6.3 Katamā ca sā, bhikkhave, saṁsappajātikā tiracchānayoni? <br>
  an10.216:6.4 Ahi vicchikā satapadī nakulā biḷārā mūsikā ulūkā, ye vā panaññepi keci tiracchānayonikā sattā manusse disvā saṁsappanti. <br>
  an10.216:6.5 Iti kho, bhikkhave, bhūtā bhūtassa upapatti hoti, <br>
  an10.216:6.6 yaṁ karoti tena upapajjati. <br>
  an10.216:6.7 Upapannamenaṁ phassā phusanti. <br>
  an10.216:6.8 Evamahaṁ, bhikkhave, ‘kammadāyādā sattā’ti vadāmi. <br>
  an10.216:6.9 Kammassakā, bhikkhave, sattā kammadāyādā kammayonī kammabandhū kammapaṭisaraṇā, yaṁ kammaṁ karonti—<br>
  an10.216:6.10 kalyāṇaṁ vā pāpakaṁ vā—tassa dāyādā bhavanti. <br>
  an10.216:7.1 Idha, bhikkhave, ekacco pāṇātipātaṁ pahāya pāṇātipātā paṭivirato hoti nihitadaṇḍo nihitasattho, lajjī dayāpanno sabbapāṇabhūtahitānukampī viharati. <br>
  an10.216:7.2 So na saṁsappati kāyena, na saṁsappati vācāya, na saṁsappati manasā. <br>
  an10.216:7.3 Tassa uju kāyakammaṁ hoti, uju vacīkammaṁ, uju manokammaṁ, uju gati, ujupapatti. <br>
  an10.216:8.1 Ujugatikassa kho panāhaṁ, bhikkhave, ujupapattikassa dvinnaṁ gatīnaṁ aññataraṁ gatiṁ vadāmi—<br>
  an10.216:8.2 ye vā ekantasukhā saggā yāni vā pana tāni uccākulāni khattiyamahāsālakulāni vā brāhmaṇamahāsālakulāni vā gahapatimahāsālakulāni vā aḍḍhāni mahaddhanāni mahābhogāni pahūtajātarūparajatāni pahūtavittūpakaraṇāni pahūtadhanadhaññāni. <br>
  an10.216:8.3 Iti kho, bhikkhave, bhūtā bhūtassa upapatti hoti. <br>
  an10.216:8.4 Yaṁ karoti tena upapajjati. <br>
  an10.216:8.5 Upapannamenaṁ phassā phusanti. <br>
  an10.216:8.6 Evamahaṁ, bhikkhave, ‘kammadāyādā sattā’ti vadāmi. <br>
  an10.216:9.1 Idha pana, bhikkhave, ekacco adinnādānaṁ pahāya adinnādānā paṭivirato hoti …pe… <br>
  an10.216:9.2 kāmesumicchācārā paṭivirato hoti … <br>
  an10.216:9.3 musāvādaṁ pahāya musāvādā paṭivirato hoti … <br>
  an10.216:9.4 pisuṇaṁ vācaṁ pahāya pisuṇāya vācāya paṭivirato hoti … <br>
  an10.216:9.5 pharusaṁ vācaṁ pahāya pharusāya vācāya paṭivirato hoti … <br>
  an10.216:9.6 samphappalāpaṁ pahāya samphappalāpā paṭivirato hoti … <br>
  an10.216:9.7 anabhijjhālu hoti … <br>
  an10.216:9.8 abyāpannacitto hoti … <br>
  an10.216:9.9 sammādiṭṭhiko hoti aviparītadassano: <br>
  an10.216:9.10 ‘atthi dinnaṁ …pe… <br>
  an10.216:9.11 ye imañca lokaṁ parañca lokaṁ sayaṁ abhiññā sacchikatvā pavedentī’ti. <br>
  an10.216:9.12 So na saṁsappati kāyena, na saṁsappati vācāya, na saṁsappati manasā. <br>
  an10.216:9.13 Tassa uju kāyakammaṁ hoti, uju vacīkammaṁ, uju manokammaṁ, uju gati, ujupapatti. <br>
  an10.216:10.1 Ujugatikassa kho pana ahaṁ, bhikkhave, ujupapattikassa dvinnaṁ gatīnaṁ aññataraṁ gatiṁ vadāmi—<br>
  an10.216:10.2 ye vā ekantasukhā saggā yāni vā pana tāni uccākulāni khattiyamahāsālakulāni vā brāhmaṇamahāsālakulāni vā gahapatimahāsālakulāni vā aḍḍhāni mahaddhanāni mahābhogāni pahūtajātarūparajatāni pahūtavittūpakaraṇāni pahūtadhanadhaññāni. <br>
  an10.216:10.3 Iti kho, bhikkhave, bhūtā bhūtassa upapatti hoti. <br>
  an10.216:10.4 Yaṁ karoti tena upapajjati. <br>
  an10.216:10.5 Upapannamenaṁ phassā phusanti. <br>
  an10.216:10.6 Evamahaṁ, bhikkhave, ‘kammadāyādā sattā’ti vadāmi. <br>
  an10.216:11.1 Kammassakā, bhikkhave, sattā kammadāyādā kammayonī kammabandhū kammapaṭisaraṇā, yaṁ kammaṁ karonti—<br>
  an10.216:11.2 kalyāṇaṁ vā pāpakaṁ vā—tassa dāyādā bhavanti. <br>
  an10.216:11.3 Ayaṁ kho so, bhikkhave, saṁsappanīyapariyāyo dhammapariyāyo”ti. <br>
  an10.216:11.4 Chaṭṭhaṁ. "<br>
  an10.217:0.1 Aṅguttara Nikāya 10.217 <br>
  an10.217:0.2 21. Karajakāyavagga <br>
  an10.217:0.3 Paṭhamasañcetanikasutta <br>
  an10.217:1.1 “Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi. <br>
  an10.217:1.2 Tañca kho diṭṭheva dhamme upapajje vā apare vā pariyāye. <br>
  an10.217:1.3 Na tvevāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi. <br>
  an10.217:2.1 Tatra, bhikkhave, tividhā kāyakammantasandosabyāpatti akusalasañcetanikā dukkhudrayā dukkhavipākā hoti; <br>
  an10.217:2.2 catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti; <br>
  an10.217:2.3 tividhā manokammantasandosabyāpatti akusalasañcetanikā dukkhudrayā dukkhavipākā hoti. <br>
  an10.217:3.1 Kathañca, bhikkhave, tividhā kāyakammantasandosabyāpatti akusalasañcetanikā dukkhudrayā dukkhavipākā hoti? <br>
  an10.217:3.2 Idha, bhikkhave, ekacco pāṇātipātī hoti, luddo lohitapāṇi hatapahate niviṭṭho adayāpanno sabbapāṇabhūtesu. <br>
  an10.217:4.1 Adinnādāyī hoti, yaṁ taṁ parassa paravittūpakaraṇaṁ gāmagataṁ vā araññagataṁ vā, taṁ adinnaṁ theyyasaṅkhātaṁ ādātā hoti. <br>
  an10.217:5.1 Kāmesumicchācārī hoti, yā tā māturakkhitā …pe… antamaso mālāguḷaparikkhittāpi, tathārūpāsu cārittaṁ āpajjitā hoti. <br>
  an10.217:6.1 Evaṁ kho, bhikkhave, tividhā kāyakammantasandosabyāpatti akusalasañcetanikā dukkhudrayā dukkhavipākā hoti. <br>
  an10.217:7.1 Kathañca, bhikkhave, catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti? <br>
  an10.217:7.2 Idha, bhikkhave, ekacco musāvādī hoti. Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho <br>
  an10.217:7.3 ‘ehambho purisa, yaṁ jānāsi taṁ vadehī’ti, so ajānaṁ vā āha: ‘jānāmī’ti, jānaṁ vā āha: ‘na jānāmī’ti, apassaṁ vā āha: ‘passāmī’ti, passaṁ vā āha: ‘na passāmī’ti, iti attahetu vā parahetu vā āmisakiñcikkhahetu vā sampajānamusā bhāsitā hoti. <br>
  an10.217:8.1 Pisuṇavāco hoti, ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya. Iti samaggānaṁ vā bhettā bhinnānaṁ vā anuppadātā vaggārāmo vaggarato vagganandī, vaggakaraṇiṁ vācaṁ bhāsitā hoti. <br>
  an10.217:9.1 Pharusavāco hoti, yā sā vācā aṇḍakā kakkasā parakaṭukā parābhisajjanī kodhasāmantā. Asamādhisaṁvattanikā, tathārūpiṁ vācaṁ bhāsitā hoti. <br>
  an10.217:10.1 Samphappalāpī hoti, akālavādī abhūtavādī anatthavādī adhammavādī avinayavādī, anidhānavatiṁ vācaṁ bhāsitā hoti akālena anapadesaṁ apariyantavatiṁ anatthasaṁhitaṁ. <br>
  an10.217:11.1 Evaṁ kho, bhikkhave, catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti. <br>
  an10.217:12.1 Kathañca, bhikkhave, tividhā manokammantasandosabyāpatti akusalasañcetanikā dukkhudrayā dukkhavipākā hoti? <br>
  an10.217:12.2 Idha, bhikkhave, ekacco abhijjhālu hoti. Yaṁ taṁ parassa paravittūpakaraṇaṁ, taṁ abhijjhātā hoti: ‘aho vata, yaṁ parassa taṁ mama assā’ti. <br>
  an10.217:13.1 Byāpannacitto hoti, paduṭṭhamanasaṅkappo: ‘ime sattā haññantu vā bajjhantu vā ucchijjantu vā vinassantu vā mā vā ahesun’ti. <br>
  an10.217:14.1 Micchādiṭṭhiko hoti, viparītadassano: <br>
  an10.217:14.2 ‘natthi dinnaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti. <br>
  an10.217:15.1 Evaṁ kho, bhikkhave, tividhā manokammantasandosabyāpatti akusalasañcetanikā dukkhudrayā dukkhavipākā hoti. <br>
  an10.217:16.1 Tividhakāyakammantasandosabyāpattiakusalasañcetanikāhetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti; catubbidhavacīkammantasandosabyāpattiakusalasañcetanikāhetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti; tividhamanokammantasandosabyāpatti akusalasañcetanikāhetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti. <br>
  an10.217:17.1 Seyyathāpi, bhikkhave, apaṇṇako maṇi uddhaṅkhitto yena yeneva patiṭṭhāti suppatiṭṭhitaṁyeva patiṭṭhāti; <br>
  an10.217:17.2 evamevaṁ kho, bhikkhave, tividhakāyakammantasandosabyāpattiakusalasañcetanikāhetu vā sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti; catubbidhavacīkammantasandosabyāpattiakusalasañcetanikāhetu vā sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti; tividhamanokammantasandosabyāpattiakusalasañcetanikāhetu vā sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantīti. <br>
  an10.217:18.1 Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi, <br>
  an10.217:18.2 tañca kho diṭṭheva dhamme upapajje vā apare vā pariyāye. <br>
  an10.217:18.3 Na tvevāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi. <br>
  an10.217:19.1 Tatra, bhikkhave, tividhā kāyakammantasampatti kusalasañcetanikā sukhudrayā sukhavipākā hoti; <br>
  an10.217:19.2 catubbidhā vacīkammantasampatti kusalasañcetanikā sukhudrayā sukhavipākā hoti; <br>
  an10.217:19.3 tividhā manokammantasampatti kusalasañcetanikā sukhudrayā sukhavipākā hoti. <br>
  an10.217:20.1 Kathañca, bhikkhave, tividhā kāyakammantasampatti kusalasañcetanikā sukhudrayā sukhavipākā hoti? <br>
  an10.217:20.2 Idha, bhikkhave, ekacco pāṇātipātā paṭivirato hoti nihitadaṇḍo nihitasattho lajjī dayāpanno, sabbapāṇabhūtahitānukampī viharati …pe…. <br>
  an10.217:21.1 Adinnādānā paṭivirato hoti, yaṁ taṁ parassa paravittūpakaraṇaṁ gāmagataṁ vā araññagataṁ vā, na taṁ adinnaṁ theyyasaṅkhātaṁ ādātā hoti. <br>
  an10.217:22.1 Kāmesumicchācāraṁ pahāya, kāmesumicchācārā paṭivirato hoti. Yā tā māturakkhitā …pe… antamaso mālāguḷaparikkhittāpi, tathārūpāsu na cārittaṁ āpajjitā hoti. <br>
  an10.217:23.1 Evaṁ kho, bhikkhave, tividhā kāyakammantasampatti kusalasañcetanikā sukhudrayā sukhavipākā hoti. <br>
  an10.217:24.1 Kathañca, bhikkhave, catubbidhā vacīkammantasampatti kusalasañcetanikā sukhudrayā sukhavipākā hoti? <br>
  an10.217:24.2 Idha, bhikkhave, ekacco musāvādaṁ pahāya musāvādā paṭivirato hoti. Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho ‘ehambho purisa, yaṁ jānāsi taṁ vadehī’ti, so ajānaṁ vā āha: ‘na jānāmī’ti, jānaṁ vā āha: ‘jānāmī’ti, apassaṁ vā āha: ‘na passāmī’ti, passaṁ vā āha: ‘passāmī’ti, iti attahetu vā parahetu vā āmisakiñcikkhahetu vā na sampajānamusā bhāsitā hoti. <br>
  an10.217:25.1 Pisuṇaṁ vācaṁ pahāya, pisuṇāya vācāya paṭivirato hoti—na ito sutvā amutra akkhātā imesaṁ bhedāya, amutra vā sutvā na imesaṁ akkhātā amūsaṁ bhedāya. Iti bhinnānaṁ vā sandhātā sahitānaṁ vā anuppadātā samaggārāmo samaggarato samagganandiṁ, samaggakaraṇiṁ vācaṁ bhāsitā hoti. <br>
  an10.217:26.1 Pharusaṁ vācaṁ pahāya, pharusāya vācāya paṭivirato hoti. Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā, tathārūpiṁ vācaṁ bhāsitā hoti. <br>
  an10.217:27.1 Samphappalāpaṁ pahāya, samphappalāpā paṭivirato hoti kālavādī bhūtavādī atthavādī dhammavādī vinayavādī, nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ. <br>
  an10.217:28.1 Evaṁ kho, bhikkhave, catubbidhā vacīkammantasampatti kusalasañcetanikā sukhudrayā sukhavipākā hoti. <br>
  an10.217:29.1 Kathañca, bhikkhave, tividhā manokammantasampatti kusalasañcetanikā sukhudrayā sukhavipākā hoti? <br>
  an10.217:29.2 Idha, bhikkhave, ekacco anabhijjhālu hoti. Yaṁ taṁ parassa paravittūpakaraṇaṁ taṁ anabhijjhātā hoti: ‘aho vata, yaṁ parassa taṁ mamassā’ti. <br>
  an10.217:30.1 Abyāpannacitto hoti appaduṭṭhamanasaṅkappo: ‘ime sattā averā hontu abyāpajjā anīghā, sukhī attānaṁ pariharantū’ti. <br>
  an10.217:31.1 Sammādiṭṭhiko hoti aviparītadassano: <br>
  an10.217:31.2 ‘atthi dinnaṁ, atthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti. <br>
  an10.217:32.1 Evaṁ kho, bhikkhave, tividhā manokammantasampatti kusalasañcetanikā sukhudrayā sukhavipākā hoti. <br>
  an10.217:33.1 Tividhakāyakammantasampattikusalasañcetanikāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ upapajjanti; catubbidhavacīkammantasampattikusalasañcetanikāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ upapajjanti; tividhamanokammantasampattikusalasañcetanikāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ upapajjanti. <br>
  an10.217:34.1 Seyyathāpi, bhikkhave, apaṇṇako maṇi uddhaṅkhitto yena yeneva patiṭṭhāti suppatiṭṭhitaṁyeva patiṭṭhāti; <br>
  an10.217:34.2 evamevaṁ kho, bhikkhave, tividhakāyakammantasampattikusalasañcetanikāhetu vā sattā kāyassa bhedā paraṁ maraṇā sugatiṁ saggaṁ lokaṁ upapajjanti; catubbidhavacīkammantasampattikusalasañcetanikāhetu vā sattā kāyassa bhedā paraṁ maraṇā sugatiṁ saggaṁ lokaṁ upapajjanti; tividhamanokammantasampattikusalasañcetanikāhetu vā sattā kāyassa bhedā paraṁ maraṇā sugatiṁ saggaṁ lokaṁ upapajjanti. <br>
  an10.217:34.3 Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi. <br>
  an10.217:34.4 Tañca kho diṭṭheva dhamme upapajje vā apare vā pariyāye. <br>
  an10.217:34.5 Na tvevāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmī”ti. <br>
  an10.217:34.6 Sattamaṁ. "<br>
  an10.218:0.1 Aṅguttara Nikāya 10.218 <br>
  an10.218:0.2 21. Karajakāyavagga <br>
  an10.218:0.3 Dutiyasañcetanikasutta <br>
  an10.218:1.1 “Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi, <br>
  an10.218:1.2 tañca kho diṭṭheva dhamme upapajje vā apare vā pariyāye. <br>
  an10.218:1.3 Na tvevāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi. <br>
  an10.218:2.1 Tatra, bhikkhave, tividhā kāyakammantasandosabyāpatti akusalasañcetanikā dukkhudrayā dukkhavipākā hoti; <br>
  an10.218:2.2 catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti; <br>
  an10.218:2.3 tividhā manokammantasandosabyāpatti akusalasañcetanikā dukkhudrayā dukkhavipākā hoti. <br>
  an10.218:3.1 Kathañca, bhikkhave, tividhā kāyakammantasandosabyāpatti akusalasañcetanikā dukkhudrayā dukkhavipākā hoti …pe… <br>
  an10.218:3.2 evaṁ kho, bhikkhave, tividhā kāyakammantasandosabyāpatti akusalasañcetanikā dukkhudrayā dukkhavipākā hoti. <br>
  an10.218:4.1 Kathañca, bhikkhave, catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti …pe… <br>
  an10.218:4.2 evaṁ kho, bhikkhave, catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti. <br>
  an10.218:5.1 Kathañca, bhikkhave, tividhā manokammantasandosabyāpatti akusalasañcetanikā dukkhudrayā dukkhavipākā hoti …pe… <br>
  an10.218:5.2 evaṁ kho, bhikkhave, tividhā manokammantasandosabyāpatti akusalasañcetanikā dukkhudrayā dukkhavipākā hoti. <br>
  an10.218:6.1 Tividhakāyakammantasandosabyāpattiakusalasañcetanikāhetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti, catubbidhavacīkammanta …pe… tividhamanokammantasandosabyāpattiakusalasañcetanikāhetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti. <br>
  an10.218:7.1 Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi, <br>
  an10.218:7.2 tañca kho diṭṭheva dhamme upapajje vā apare vā pariyāye. <br>
  an10.218:7.3 Na tvevāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi. <br>
  an10.218:8.1 Tatra kho, bhikkhave, tividhā kāyakammantasampatti kusalasañcetanikā sukhudrayā sukhavipākā hoti; <br>
  an10.218:8.2 catubbidhā vacīkammantasampatti kusalasañcetanikā sukhudrayā sukhavipākā hoti; <br>
  an10.218:8.3 tividhā manokammantasampatti kusalasañcetanikā sukhudrayā sukhavipākā hoti. <br>
  an10.218:9.1 Kathañca, bhikkhave, tividhā kāyakammantasampatti kusalasañcetanikā sukhudrayā sukhavipākā hoti …pe… <br>
  an10.218:9.2 evaṁ kho, bhikkhave, tividhā kāyakammantasampatti kusalasañcetanikā sukhudrayā sukhavipākā hoti. <br>
  an10.218:10.1 Kathañca, bhikkhave, catubbidhā vacīkammantasampatti kusalasañcetanikā sukhudrayā sukhavipākā hoti …pe… <br>
  an10.218:10.2 evaṁ kho, bhikkhave, catubbidhā vacīkammantasampatti kusalasañcetanikā sukhudrayā sukhavipākā hoti. <br>
  an10.218:11.1 Kathañca, bhikkhave, tividhā manokammantasampatti kusalasañcetanikā sukhudrayā sukhavipākā hoti …pe… <br>
  an10.218:11.2 evaṁ kho, bhikkhave, tividhā manokammantasampatti kusalasañcetanikā sukhudrayā sukhavipākā hoti. <br>
  an10.218:12.1 Tividhakāyakammantasampattikusalasañcetanikāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ upapajjanti; catubbidhavacīkammantasampatti …pe… tividhamanokammantasampattikusalasañcetanikāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ upapajjanti …pe… <br>
  an10.218:12.2 Aṭṭhamaṁ. "<br>
  an10.219:0.1 Aṅguttara Nikāya 10.219 <br>
  an10.219:0.2 21. Karajakāyavagga <br>
  an10.219:0.3 Karajakāyasutta <br>
  an10.219:1.1 “Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi, <br>
  an10.219:1.2 tañca kho diṭṭheva dhamme upapajje vā apare vā pariyāye. <br>
  an10.219:1.3 Na tvevāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi. <br>
  an10.219:2.1 Sa kho so, bhikkhave, ariyasāvako evaṁ vigatābhijjho vigatabyāpādo asammūḷho sampajāno paṭissato mettāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati. <br>
  an10.219:3.1 So evaṁ pajānāti: <br>
  an10.219:3.2 ‘pubbe kho me idaṁ cittaṁ parittaṁ ahosi abhāvitaṁ, etarahi pana me idaṁ cittaṁ appamāṇaṁ subhāvitaṁ. Yaṁ kho pana kiñci pamāṇakataṁ kammaṁ, na taṁ tatrāvasissati na taṁ tatrāvatiṭṭhatī’ti. <br>
  an10.219:4.1 Taṁ kiṁ maññatha, bhikkhave, <br>
  an10.219:4.2 daharatagge ce so ayaṁ kumāro mettaṁ cetovimuttiṁ bhāveyya, api nu kho pāpakammaṁ kareyyā”ti? <br>
  an10.219:4.3 “No hetaṁ, bhante”. <br>
  an10.219:5.1 “Akarontaṁ kho pana pāpakammaṁ api nu kho dukkhaṁ phuseyyā”ti? <br>
  an10.219:5.2 “No hetaṁ, bhante. <br>
  an10.219:5.3 Akarontañhi, bhante, pāpakammaṁ kuto dukkhaṁ phusissatī”ti. <br>
  an10.219:6.1 “Bhāvetabbā kho panāyaṁ, bhikkhave, mettācetovimutti itthiyā vā purisena vā. <br>
  an10.219:6.2 Itthiyā vā, bhikkhave, purisassa vā nāyaṁ kāyo ādāya gamanīyo. <br>
  an10.219:6.3 Cittantaro ayaṁ, bhikkhave, macco. <br>
  an10.219:6.4 So evaṁ pajānāti: <br>
  an10.219:6.5 ‘yaṁ kho me idaṁ kiñci pubbe iminā karajakāyena pāpakammaṁ kataṁ, sabbaṁ taṁ idha vedanīyaṁ; <br>
  an10.219:6.6 na taṁ anugaṁ bhavissatī’ti. <br>
  an10.219:6.7 Evaṁ bhāvitā kho, bhikkhave, mettā cetovimutti anāgāmitāya saṁvattati, idha paññassa bhikkhuno uttari vimuttiṁ appaṭivijjhato. <br>
  an10.219:7.1 Karuṇāsahagatena cetasā … <br>
  an10.219:7.2 muditāsahagatena cetasā … <br>
  an10.219:7.3 upekkhāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ. <br>
  an10.219:7.4 Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjena pharitvā viharati. <br>
  an10.219:8.1 So evaṁ pajānāti: <br>
  an10.219:8.2 ‘pubbe kho me idaṁ cittaṁ parittaṁ ahosi abhāvitaṁ, etarahi pana me idaṁ cittaṁ appamāṇaṁ subhāvitaṁ. Yaṁ kho pana kiñci pamāṇakataṁ kammaṁ, na taṁ tatrāvasissati na taṁ tatrāvatiṭṭhatī’ti. <br>
  an10.219:9.1 Taṁ kiṁ maññatha, bhikkhave, <br>
  an10.219:9.2 daharatagge ce so ayaṁ kumāro upekkhaṁ cetovimuttiṁ bhāveyya, api nu kho pāpakammaṁ kareyyā”ti? <br>
  an10.219:9.3 “No hetaṁ, bhante”. <br>
  an10.219:10.1 “Akarontaṁ kho pana pāpakammaṁ api nu kho dukkhaṁ phuseyyā”ti? <br>
  an10.219:10.2 “No hetaṁ, bhante. <br>
  an10.219:10.3 Akarontañhi, bhante, pāpakammaṁ kuto dukkhaṁ phusissatī”ti. <br>
  an10.219:11.1 “Bhāvetabbā kho panāyaṁ, bhikkhave, upekkhā cetovimutti itthiyā vā purisena vā. <br>
  an10.219:11.2 Itthiyā vā, bhikkhave, purisassa vā nāyaṁ kāyo ādāya gamanīyo. <br>
  an10.219:11.3 Cittantaro ayaṁ, bhikkhave, macco. <br>
  an10.219:11.4 So evaṁ pajānāti: <br>
  an10.219:11.5 ‘yaṁ kho me idaṁ kiñci pubbe iminā karajakāyena pāpakammaṁ kataṁ, sabbaṁ taṁ idha vedanīyaṁ; <br>
  an10.219:11.6 na taṁ anugaṁ bhavissatī’ti. <br>
  an10.219:11.7 Evaṁ bhāvitā kho, bhikkhave, upekkhā cetovimutti anāgāmitāya saṁvattati, idha paññassa bhikkhuno uttari vimuttiṁ appaṭivijjhato”ti. <br>
  an10.219:11.8 Navamaṁ. "<br>
  an10.220:0.1 Aṅguttara Nikāya 10.220 <br>
  an10.220:0.2 21. Karajakāyavagga <br>
  an10.220:0.3 Adhammacariyāsutta <br>
  an10.220:1.1 Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  an10.220:1.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho so brāhmaṇo bhagavantaṁ etadavoca: <br>
  an10.220:1.3 “ko nu kho, bho gotama, hetu ko paccayo yena m’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti? <br>
  an10.220:1.4 “Adhammacariyāvisamacariyāhetu kho, brāhmaṇa, evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti. <br>
  an10.220:2.1 “Ko pana, bho gotama, hetu ko paccayo yena m’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti? <br>
  an10.220:2.2 “Dhammacariyāsamacariyāhetu kho, brāhmaṇa, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti. <br>
  an10.220:3.1 “Na kho ahaṁ imassa bhoto gotamassa saṅkhittena bhāsitassa vitthārena atthaṁ ājānāmi. <br>
  an10.220:3.2 Sādhu me bhavaṁ gotamo tathā dhammaṁ desetu yathāhaṁ imassa bhoto gotamassa saṅkhittena bhāsitassa vitthārena atthaṁ ājāneyyan”ti. <br>
  an10.220:3.3 “Tena hi, brāhmaṇa, suṇāhi, sādhukaṁ manasi karohi; bhāsissāmī”ti. <br>
  an10.220:3.4 “Evaṁ, bho”ti kho so brāhmaṇo bhagavato paccassosi. <br>
  an10.220:3.5 Bhagavā etadavoca: <br>
  an10.220:4.1 “Tividhā kho, brāhmaṇa, kāyena adhammacariyāvisamacariyā hoti; <br>
  an10.220:4.2 catubbidhā vācāya adhammacariyāvisamacariyā hoti; <br>
  an10.220:4.3 tividhā manasā adhammacariyāvisamacariyā hoti. <br>
  an10.220:5.1 Kathañca, brāhmaṇa, tividhā kāyena adhammacariyāvisamacariyā hoti …pe… <br>
  an10.220:5.2 evaṁ kho, brāhmaṇa, tividhā kāyena adhammacariyā visamacariyā hoti. <br>
  an10.220:6.1 Kathañca, brāhmaṇa, catubbidhā vācāya adhammacariyāvisamacariyā hoti …pe… <br>
  an10.220:6.2 evaṁ kho, brāhmaṇa, catubbidhā vācāya adhammacariyāvisamacariyā hoti. <br>
  an10.220:7.1 Kathañca, brāhmaṇa, tividhā manasā adhammacariyāvisamacariyā hoti …pe… <br>
  an10.220:7.2 evaṁ kho, brāhmaṇa, tividhā manasā adhammacariyāvisamacariyā hoti. <br>
  an10.220:7.3 Evaṁ adhammacariyāvisamacariyāhetu kho, brāhmaṇa, evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti. <br>
  an10.220:8.1 Tividhā, brāhmaṇa, kāyena dhammacariyāsamacariyā hoti; <br>
  an10.220:8.2 catubbidhā vācāya dhammacariyāsamacariyā hoti; <br>
  an10.220:8.3 tividhā manasā dhammacariyāsamacariyā hoti. <br>
  an10.220:9.1 Kathañca, brāhmaṇa, tividhā kāyena dhammacariyāsamacariyā hoti …pe… <br>
  an10.220:9.2 evaṁ kho, brāhmaṇa, tividhā kāyena dhammacariyāsamacariyā hoti. <br>
  an10.220:10.1 Kathañca, brāhmaṇa, catubbidhā vācāya dhammacariyāsamacariyā hoti …pe… <br>
  an10.220:10.2 evaṁ kho, brāhmaṇa, catubbidhā vācāya dhammacariyāsamacariyā hoti. <br>
  an10.220:11.1 Kathañca, brāhmaṇa, tividhā manasā dhammacariyāsamacariyā hoti …pe… <br>
  an10.220:11.2 evaṁ kho, brāhmaṇa, tividhā manasā dhammacariyāsamacariyā hoti. <br>
  an10.220:11.3 Evaṁ dhammacariyāsamacariyāhetu kho, brāhmaṇa, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti. <br>
  an10.220:12.1 “Abhikkantaṁ, bho gotama, abhikkantaṁ, bho gotama …pe… <br>
  an10.220:12.2 upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. <br>
  an10.220:12.3 Dasamaṁ. <br>
  an10.220:12.4 Karajakāyavaggo paṭhamo. "<br>
  an10.221:0.1 Aṅguttara Nikāya 10 <br>
  an10.221:0.2 22. Sāmaññavagga <br>
  an10.221:0.3 ~ <br>
  an10.221:1.1 “Dasahi, bhikkhave, dhammehi samannāgato yathābhataṁ nikkhitto evaṁ niraye. <br>
  an10.221:1.2 Katamehi dasahi? <br>
  an10.221:1.3 Pāṇātipātī hoti, adinnādāyī hoti, kāmesumicchācārī hoti, musāvādī hoti, pisuṇavāco hoti, pharusavāco hoti, samphappalāpī hoti, abhijjhālu hoti, byāpannacitto hoti, micchādiṭṭhiko hoti—<br>
  an10.221:1.4 imehi kho, bhikkhave, dasahi dhammehi samannāgato yathābhataṁ nikkhitto evaṁ niraye. <br>
  an10.221:2.1 Dasahi, bhikkhave, dhammehi samannāgato yathābhataṁ nikkhitto evaṁ sagge. <br>
  an10.221:2.2 Katamehi dasahi? <br>
  an10.221:2.3 Pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti, anabhijjhālu hoti, abyāpannacitto hoti, sammādiṭṭhiko hoti—<br>
  an10.221:2.4 imehi kho, bhikkhave, dasahi dhammehi samannāgato yathābhataṁ nikkhitto evaṁ sagge”ti. "<br>
  an10.222:0.1 Aṅguttara Nikāya 10 <br>
  an10.222:0.2 22. Sāmaññavagga <br>
  an10.222:0.3 ~ <br>
  an10.222:1.1 “Vīsatiyā, bhikkhave, dhammehi samannāgato yathābhataṁ nikkhitto evaṁ niraye. <br>
  an10.222:1.2 Katamehi vīsatiyā? <br>
  an10.222:1.3 Attanā ca pāṇātipātī hoti, parañca pāṇātipāte samādapeti; <br>
  an10.222:1.4 attanā ca adinnādāyī hoti, parañca adinnādāne samādapeti; <br>
  an10.222:1.5 attanā ca kāmesumicchācārī hoti, parañca kāmesumicchācāre samādapeti; <br>
  an10.222:1.6 attanā ca musāvādī hoti, parañca musāvāde samādapeti; <br>
  an10.222:1.7 attanā ca pisuṇavāco hoti, parañca pisuṇāya vācāya samādapeti; <br>
  an10.222:1.8 attanā ca pharusavāco hoti, parañca pharusāya vācāya samādapeti; <br>
  an10.222:1.9 attanā ca samphappalāpī hoti, parañca samphappalāpe samādapeti; <br>
  an10.222:1.10 attanā ca abhijjhālu hoti, parañca abhijjhāya samādapeti; <br>
  an10.222:1.11 attanā ca byāpannacitto hoti, parañca byāpāde samādapeti; <br>
  an10.222:1.12 attanā ca micchādiṭṭhiko hoti, parañca micchādiṭṭhiyā samādapeti—<br>
  an10.222:1.13 imehi kho, bhikkhave, vīsatiyā dhammehi samannāgato yathābhataṁ nikkhitto evaṁ niraye. <br>
  an10.222:2.1 Vīsatiyā, bhikkhave, dhammehi samannāgato yathābhataṁ nikkhitto evaṁ sagge. <br>
  an10.222:2.2 Katamehi vīsatiyā? <br>
  an10.222:2.3 Attanā ca pāṇātipātā paṭivirato hoti, parañca pāṇātipātā veramaṇiyā samādapeti; <br>
  an10.222:2.4 attanā ca adinnādānā paṭivirato hoti, parañca adinnādānā veramaṇiyā samādapeti; <br>
  an10.222:2.5 attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti; <br>
  an10.222:2.6 attanā ca musāvādā paṭivirato hoti, parañca musāvādā veramaṇiyā samādapeti; <br>
  an10.222:2.7 attanā ca pisuṇāya vācāya paṭivirato hoti, parañca pisuṇāya vācāya veramaṇiyā samādapeti; <br>
  an10.222:2.8 attanā ca pharusāya vācāya paṭivirato hoti, parañca pharusāya vācāya veramaṇiyā samādapeti; <br>
  an10.222:2.9 attanā ca samphappalāpā paṭivirato hoti, parañca samphappalāpā veramaṇiyā samādapeti; <br>
  an10.222:2.10 attanā ca anabhijjhālu hoti, parañca anabhijjhāya samādapeti; <br>
  an10.222:2.11 attanā ca abyāpannacitto hoti, parañca abyāpāde samādapeti; <br>
  an10.222:2.12 attanā ca sammādiṭṭhiko hoti, parañca sammādiṭṭhiyā samādapeti—<br>
  an10.222:2.13 imehi kho, bhikkhave, vīsatiyā dhammehi samannāgato yathābhataṁ nikkhitto evaṁ sagge”ti. "<br>
  an10.223:0.1 Aṅguttara Nikāya 10 <br>
  an10.223:0.2 22. Sāmaññavagga <br>
  an10.223:0.3 ~ <br>
  an10.223:1.1 “Tiṁsāya, bhikkhave, dhammehi samannāgato yathābhataṁ nikkhitto evaṁ niraye. <br>
  an10.223:1.2 Katamehi tiṁsāya? <br>
  an10.223:1.3 Attanā ca pāṇātipātī hoti, parañca pāṇātipāte samādapeti, pāṇātipāte ca samanuñño hoti; <br>
  an10.223:1.4 attanā ca adinnādāyī hoti, parañca adinnādāne samādapeti, adinnādāne ca samanuñño hoti; <br>
  an10.223:1.5 attanā ca kāmesumicchācārī hoti, parañca kāmesumicchācāre samādapeti, kāmesumicchācāre ca samanuñño hoti; <br>
  an10.223:1.6 attanā ca musāvādī hoti, parañca musāvāde samādapeti, musāvāde ca samanuñño hoti; <br>
  an10.223:1.7 attanā ca pisuṇavāco hoti, parañca pisuṇāya vācāya samādapeti, pisuṇāya vācāya ca samanuñño hoti; <br>
  an10.223:1.8 attanā ca pharusavāco hoti, parañca pharusāya vācāya samādapeti, pharusāya vācāya ca samanuñño hoti; <br>
  an10.223:1.9 attanā ca samphappalāpī hoti, parañca samphappalāpe samādapeti, samphappalāpe ca samanuñño hoti; <br>
  an10.223:1.10 attanā ca abhijjhālu hoti, parañca abhijjhāya samādapeti, abhijjhāya ca samanuñño hoti; <br>
  an10.223:1.11 attanā ca byāpannacitto hoti, parañca byāpāde samādapeti, byāpāde ca samanuñño hoti; <br>
  an10.223:1.12 attanā ca micchādiṭṭhiko hoti, parañca micchādiṭṭhiyā samādapeti, micchādiṭṭhiyā ca samanuñño hoti—<br>
  an10.223:1.13 imehi kho, bhikkhave, tiṁsāya dhammehi samannāgato yathābhataṁ nikkhitto evaṁ niraye. <br>
  an10.223:2.1 Tiṁsāya, bhikkhave, dhammehi samannāgato yathābhataṁ nikkhitto evaṁ sagge. <br>
  an10.223:2.2 Katamehi tiṁsāya? <br>
  an10.223:2.3 Attanā ca pāṇātipātā paṭivirato hoti, parañca pāṇātipātā veramaṇiyā samādapeti, pāṇātipātā veramaṇiyā ca samanuñño hoti; <br>
  an10.223:2.4 attanā ca adinnādānā paṭivirato hoti, parañca adinnādānā veramaṇiyā samādapeti, adinnādānā veramaṇiyā ca samanuñño hoti; <br>
  an10.223:2.5 attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti, kāmesumicchācārā veramaṇiyā ca samanuñño hoti; <br>
  an10.223:2.6 attanā ca musāvādā paṭivirato hoti, parañca musāvādā veramaṇiyā samādapeti, musāvādā veramaṇiyā ca samanuñño hoti; <br>
  an10.223:2.7 attanā ca pisuṇāya vācāya paṭivirato hoti, parañca pisuṇāya vācāya veramaṇiyā samādapeti, pisuṇāya vācāya veramaṇiyā ca samanuñño hoti; <br>
  an10.223:2.8 attanā ca pharusāya vācāya paṭivirato hoti, parañca pharusāya vācāya veramaṇiyā samādapeti, pharusāya vācāya veramaṇiyā ca samanuñño hoti; <br>
  an10.223:2.9 attanā ca samphappalāpā paṭivirato hoti, parañca samphappalāpā veramaṇiyā samādapeti, samphappalāpā veramaṇiyā ca samanuñño hoti; <br>
  an10.223:2.10 attanā ca anabhijjhālu hoti, parañca anabhijjhāya samādapeti, anabhijjhāya ca samanuñño hoti; <br>
  an10.223:2.11 attanā ca abyāpannacitto hoti, parañca abyāpāde samādapeti, abyāpāde ca samanuñño hoti; <br>
  an10.223:2.12 attanā ca sammādiṭṭhiko hoti, parañca sammādiṭṭhiyā samādapeti, sammādiṭṭhiyā ca samanuñño hoti—<br>
  an10.223:2.13 imehi kho, bhikkhave, tiṁsāya dhammehi samannāgato yathābhataṁ nikkhitto evaṁ sagge”ti. "<br>
  an10.224:0.1 Aṅguttara Nikāya 10 <br>
  an10.224:0.2 22. Sāmaññavagga <br>
  an10.224:0.3 ~ <br>
  an10.224:1.1 “Cattārīsāya, bhikkhave, dhammehi samannāgato yathābhataṁ nikkhitto evaṁ niraye. <br>
  an10.224:1.2 Katamehi cattārīsāya? <br>
  an10.224:1.3 Attanā ca pāṇātipātī hoti, parañca pāṇātipāte samādapeti, pāṇātipāte ca samanuñño hoti, pāṇātipātassa ca vaṇṇaṁ bhāsati; <br>
  an10.224:1.4 attanā ca adinnādāyī hoti, parañca adinnādāne samādapeti, adinnādāne ca samanuñño hoti, adinnādānassa ca vaṇṇaṁ bhāsati; <br>
  an10.224:1.5 attanā ca kāmesumicchācārī hoti, parañca kāmesumicchācāre samādapeti, kāmesumicchācāre ca samanuñño hoti, kāmesumicchācārassa ca vaṇṇaṁ bhāsati; <br>
  an10.224:1.6 attanā ca musāvādī hoti, parañca musāvāde samādapeti, musāvāde ca samanuñño hoti, musāvādassa ca vaṇṇaṁ bhāsati; <br>
  an10.224:1.7 attanā ca pisuṇavāco hoti, parañca pisuṇāya vācāya samādapeti, pisuṇāya vācāya ca samanuñño hoti, pisuṇāya vācāya ca vaṇṇaṁ bhāsati; <br>
  an10.224:1.8 attanā ca pharusavāco hoti, parañca pharusāya vācāya samādapeti, pharusāya vācāya ca samanuñño hoti, pharusāya vācāya ca vaṇṇaṁ bhāsati; <br>
  an10.224:1.9 attanā ca samphappalāpī hoti, parañca samphappalāpe samādapeti, samphappalāpe ca samanuñño hoti, samphappalāpassa ca vaṇṇaṁ bhāsati; <br>
  an10.224:1.10 attanā ca abhijjhālu hoti, parañca abhijjhāya samādapeti, abhijjhāya ca samanuñño hoti, abhijjhāya ca vaṇṇaṁ bhāsati; <br>
  an10.224:1.11 attanā ca byāpannacitto hoti, parañca byāpāde samādapeti, byāpāde ca samanuñño hoti, byāpādassa ca vaṇṇaṁ bhāsati; <br>
  an10.224:1.12 attanā ca micchādiṭṭhiko hoti, parañca micchādiṭṭhiyā samādapeti, micchādiṭṭhiyā ca samanuñño hoti, micchādiṭṭhiyā ca vaṇṇaṁ bhāsati—<br>
  an10.224:1.13 imehi kho, bhikkhave, cattārīsāya dhammehi samannāgato yathābhataṁ nikkhitto evaṁ niraye. <br>
  an10.224:2.1 Cattārīsāya, bhikkhave, dhammehi samannāgato yathābhataṁ nikkhitto evaṁ sagge. <br>
  an10.224:2.2 Katamehi cattārīsāya? <br>
  an10.224:2.3 Attanā ca pāṇātipātā paṭivirato hoti, parañca pāṇātipātā veramaṇiyā samādapeti, pāṇātipātā veramaṇiyā ca samanuñño hoti, pāṇātipātā veramaṇiyā ca vaṇṇaṁ bhāsati; <br>
  an10.224:2.4 attanā ca adinnādānā paṭivirato hoti, parañca adinnādānā veramaṇiyā samādapeti, adinnādānā veramaṇiyā ca samanuñño hoti, adinnādānā veramaṇiyā ca vaṇṇaṁ bhāsati; <br>
  an10.224:2.5 attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti, kāmesumicchācārā veramaṇiyā ca samanuñño hoti, kāmesumicchācārā veramaṇiyā ca vaṇṇaṁ bhāsati; <br>
  an10.224:2.6 attanā ca musāvādā paṭivirato hoti, parañca musāvādā veramaṇiyā samādapeti, musāvādā veramaṇiyā ca samanuñño hoti, musāvādā veramaṇiyā ca vaṇṇaṁ bhāsati; <br>
  an10.224:2.7 attanā ca pisuṇāya vācāya paṭivirato hoti, parañca pisuṇāya vācāya veramaṇiyā samādapeti, pisuṇāya vācāya veramaṇiyā ca samanuñño hoti, pisuṇāya vācāya veramaṇiyā ca vaṇṇaṁ bhāsati; <br>
  an10.224:2.8 attanā ca pharusāya vācāya paṭivirato hoti, parañca pharusāya vācāya veramaṇiyā ca samādapeti, pharusāya vācāya veramaṇiyā ca samanuñño hoti, pharusāya vācāya veramaṇiyā ca vaṇṇaṁ bhāsati; <br>
  an10.224:2.9 attanā ca samphappalāpā paṭivirato hoti, parañca samphappalāpā veramaṇiyā samādapeti, samphappalāpā veramaṇiyā ca samanuñño hoti, samphappalāpā veramaṇiyā ca vaṇṇaṁ bhāsati; <br>
  an10.224:2.10 attanā ca anabhijjhālu hoti, parañca anabhijjhāya samādapeti, anabhijjhāya ca samanuñño hoti, anabhijjhāya ca vaṇṇaṁ bhāsati; <br>
  an10.224:2.11 attanā ca abyāpannacitto hoti, parañca abyāpāde samādapeti, abyāpāde ca samanuñño hoti, abyāpādassa ca vaṇṇaṁ bhāsati; <br>
  an10.224:2.12 attanā ca sammādiṭṭhiko hoti, parañca sammādiṭṭhiyā samādapeti, sammādiṭṭhiyā ca samanuñño hoti, sammādiṭṭhiyā ca vaṇṇaṁ bhāsati—<br>
  an10.224:2.13 imehi kho, bhikkhave, cattārīsāya dhammehi samannāgato yathābhataṁ nikkhitto evaṁ sagge”ti. "<br>
  an10.225-228:0.1 Aṅguttara Nikāya 10 <br>
  an10.225-228:0.2 22. Sāmaññavagga <br>
  an10.225-228:0.3 ~ <br>
  an10.225-228:1.1 “Dasahi, bhikkhave, dhammehi samannāgato khataṁ upahataṁ attānaṁ pariharati …pe… <br>
  an10.225-228:1.2 akkhataṁ anupahataṁ attānaṁ pariharati …pe… <br>
  an10.225-228:1.3 vīsatiyā, bhikkhave …pe… <br>
  an10.225-228:1.4 tiṁsāya, bhikkhave …pe… <br>
  an10.225-228:1.5 cattārīsāya, bhikkhave, dhammehi samannāgato khataṁ upahataṁ attānaṁ pariharati …pe…. <br>
  an10.225-228:1.6 (…) "<br>
  an10.229-232:0.1 Aṅguttara Nikāya 10 <br>
  an10.229-232:0.2 22. Sāmaññavagga <br>
  an10.229-232:0.3 ~ <br>
  an10.229-232:1.1 “Dasahi, bhikkhave, dhammehi samannāgato idhekacco kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati …pe… <br>
  an10.229-232:1.2 idhekacco kāyassa bhedā paraṁ maraṇā sugatiṁ saggaṁ lokaṁ upapajjati. <br>
  an10.229-232:1.3 Vīsatiyā, bhikkhave …pe… <br>
  an10.229-232:1.4 tiṁsāya, bhikkhave …pe… <br>
  an10.229-232:1.5 cattārīsāya, bhikkhave, dhammehi samannāgato idhekacco kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati …pe… <br>
  an10.229-232:1.6 idhekacco kāyassa bhedā paraṁ maraṇā sugatiṁ saggaṁ lokaṁ upapajjati”. "<br>
  an10.233-236:0.1 Aṅguttara Nikāya 10 <br>
  an10.233-236:0.2 22. Sāmaññavagga <br>
  an10.233-236:0.3 ~ <br>
  an10.233-236:1.1 “Dasahi, bhikkhave, dhammehi samannāgato bālo veditabbo …pe… <br>
  an10.233-236:1.2 paṇḍito veditabbo …pe… <br>
  an10.233-236:1.3 vīsatiyā, bhikkhave …pe… <br>
  an10.233-236:1.4 tiṁsāya, bhikkhave …pe… <br>
  an10.233-236:1.5 cattārīsāya, bhikkhave, dhammehi samannāgato bālo veditabbo …pe… <br>
  an10.233-236:1.6 paṇḍito veditabbo …pe… <br>
  an10.233-236:1.7 imehi kho, bhikkhave, cattārīsāya dhammehi samannāgato paṇḍito veditabbo”ti. <br>
  an10.233-236:1.8 Sāmaññavaggo dutiyo. "<br>
  an10.237:0.1 Aṅguttara Nikāya 10 <br>
  an10.237:0.2 23. Rāgapeyyāla <br>
  an10.237:0.3 ~ <br>
  an10.237:1.1 “Rāgassa, bhikkhave, abhiññāya dasa dhammā bhāvetabbā. <br>
  an10.237:1.2 Katame dasa? <br>
  an10.237:1.3 Asubhasaññā, maraṇasaññā, āhāre paṭikūlasaññā, sabbaloke anabhiratasaññā, aniccasaññā, anicce dukkhasaññā, dukkhe anattasaññā, pahānasaññā, virāgasaññā, nirodhasaññā—<br>
  an10.237:1.4 rāgassa, bhikkhave, abhiññāya ime dasa dhammā bhāvetabbā”ti. "<br>
  an10.238:0.1 Aṅguttara Nikāya 10 <br>
  an10.238:0.2 23. Rāgapeyyāla <br>
  an10.238:0.3 ~ <br>
  an10.238:1.1 “Rāgassa, bhikkhave, abhiññāya dasa dhammā bhāvetabbā. <br>
  an10.238:1.2 Katame dasa? <br>
  an10.238:1.3 Aniccasaññā, anattasaññā, āhāre paṭikūlasaññā, sabbaloke anabhiratasaññā, aṭṭhikasaññā, puḷavakasaññā, vinīlakasaññā, vipubbakasaññā, vicchiddakasaññā, uddhumātakasaññā—<br>
  an10.238:1.4 rāgassa, bhikkhave, abhiññāya ime dasa dhammā bhāvetabbā”ti. "<br>
  an10.239:0.1 Aṅguttara Nikāya 10 <br>
  an10.239:0.2 23. Rāgapeyyāla <br>
  an10.239:0.3 ~ <br>
  an10.239:1.1 “Rāgassa, bhikkhave, abhiññāya dasa dhammā bhāvetabbā. <br>
  an10.239:1.2 Katame dasa? <br>
  an10.239:1.3 Sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi, sammāñāṇaṁ, sammāvimutti—<br>
  an10.239:1.4 rāgassa, bhikkhave, abhiññāya ime dasa dhammā bhāvetabbā”ti. "<br>
  an10.240-266:0.1 Aṅguttara Nikāya 10 <br>
  an10.240-266:0.2 23. Rāgapeyyāla <br>
  an10.240-266:0.3 ~ <br>
  an10.240-266:1.1 “Rāgassa, bhikkhave, pariññāya …pe… <br>
  an10.240-266:1.2 parikkhayāya … <br>
  an10.240-266:1.3 pahānāya … <br>
  an10.240-266:1.4 khayāya … <br>
  an10.240-266:1.5 vayāya … <br>
  an10.240-266:1.6 virāgāya … <br>
  an10.240-266:1.7 nirodhāya … <br>
  an10.240-266:1.8 (…) cāgāya … <br>
  an10.240-266:1.9 paṭinissaggāya …pe… <br>
  an10.240-266:1.10 ime dasa dhammā bhāvetabbā”. "<br>
  an10.267-746:0.1 Aṅguttara Nikāya 10 <br>
  an10.267-746:0.2 23. Rāgapeyyāla <br>
  an10.267-746:0.3 ~ <br>
  an10.267-746:1.1 “Dosassa …pe… <br>
  an10.267-746:1.2 mohassa … <br>
  an10.267-746:1.3 kodhassa … <br>
  an10.267-746:1.4 upanāhassa … <br>
  an10.267-746:1.5 makkhassa … <br>
  an10.267-746:1.6 paḷāsassa … <br>
  an10.267-746:1.7 issāya … <br>
  an10.267-746:1.8 macchariyassa … <br>
  an10.267-746:1.9 māyāya … <br>
  an10.267-746:1.10 sāṭheyyassa … <br>
  an10.267-746:1.11 thambhassa … <br>
  an10.267-746:1.12 sārambhassa … <br>
  an10.267-746:1.13 mānassa … <br>
  an10.267-746:1.14 atimānassa … <br>
  an10.267-746:1.15 madassa … <br>
  an10.267-746:1.16 pamādassa pariññāya …pe… <br>
  an10.267-746:1.17 parikkhayāya … <br>
  an10.267-746:1.18 pahānāya … <br>
  an10.267-746:1.19 khayāya … <br>
  an10.267-746:1.20 vayāya … <br>
  an10.267-746:1.21 virāgāya … <br>
  an10.267-746:1.22 nirodhāya … <br>
  an10.267-746:1.23 (…) cāgāya … <br>
  an10.267-746:1.24 paṭinissaggāya …pe… <br>
  an10.267-746:1.25 ime dasa dhammā bhāvetabbā”ti. <br>
  an10.267-746:1.26 Rāgapeyyālaṁ niṭṭhitaṁ. <br>
  an10.267-746:1.27 Pañcamo paṇṇāsako samatto. <br>
  an10.267-746:1.28 Dasakanipātapāḷi niṭṭhitā. "<br>
  an11.1:0.1 Aṅguttara Nikāya 11.1 <br>
  an11.1:0.2 1. Nissayavagga <br>
  an11.1:0.3 Kimatthiyasutta <br>
  an11.1:1.1 Evaṁ me sutaṁ—<br>
  an11.1:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  an11.1:1.3 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  an11.1:1.4 “kimatthiyāni, bhante, kusalāni sīlāni kimānisaṁsānī”ti? <br>
  an11.1:1.5 “Avippaṭisāratthāni kho, ānanda, kusalāni sīlāni avippaṭisārānisaṁsānī”ti. <br>
  an11.1:2.1 “Avippaṭisāro pana, bhante, kimatthiyo kimānisaṁso”? <br>
  an11.1:2.2 “Avippaṭisāro kho, ānanda, pāmojjattho pāmojjānisaṁso”. <br>
  an11.1:3.1 “Pāmojjaṁ pana, bhante, kimatthiyaṁ kimānisaṁsaṁ”? <br>
  an11.1:3.2 “Pāmojjaṁ kho, ānanda, pītatthaṁ pītānisaṁsaṁ”. <br>
  an11.1:4.1 “Pīti pana, bhante, kimatthiyā kimānisaṁsā”? <br>
  an11.1:4.2 “Pīti kho, ānanda, passaddhatthā passaddhānisaṁsā”. <br>
  an11.1:5.1 “Passaddhi pana, bhante, kimatthiyā kimānisaṁsā”? <br>
  an11.1:5.2 “Passaddhi kho, ānanda, sukhatthā sukhānisaṁsā”. <br>
  an11.1:6.1 “Sukhaṁ pana, bhante, kimatthiyaṁ kimānisaṁsaṁ”? <br>
  an11.1:6.2 “Sukhaṁ kho, ānanda, samādhatthaṁ samādhānisaṁsaṁ”. <br>
  an11.1:7.1 “Samādhi pana, bhante, kimatthiyo kimānisaṁso”? <br>
  an11.1:7.2 “Samādhi kho, ānanda, yathābhūtañāṇadassanattho yathābhūtañāṇadassanānisaṁso”. <br>
  an11.1:8.1 “Yathābhūtañāṇadassanaṁ pana, bhante, kimatthiyaṁ kimānisaṁsaṁ”? <br>
  an11.1:8.2 “Yathābhūtañāṇadassanaṁ kho, ānanda, nibbidatthaṁ nibbidānisaṁsaṁ”. <br>
  an11.1:9.1 “Nibbidā pana, bhante, kimatthiyā kimānisaṁsā”? <br>
  an11.1:9.2 “Nibbidā kho, ānanda, virāgatthā virāgānisaṁsā”. <br>
  an11.1:10.1 “Virāgo pana, bhante, kimatthiyo kimānisaṁso”? <br>
  an11.1:10.2 “Virāgo kho, ānanda, vimuttiñāṇadassanattho vimuttiñāṇadassanānisaṁso. <br>
  an11.1:11.1 Iti kho, ānanda, kusalāni sīlāni avippaṭisāratthāni avippaṭisārānisaṁsāni, <br>
  an11.1:11.2 avippaṭisāro pāmojjattho pāmojjānisaṁso, <br>
  an11.1:11.3 pāmojjaṁ pītatthaṁ pītānisaṁsaṁ, <br>
  an11.1:11.4 pīti passaddhatthā passaddhānisaṁsā, <br>
  an11.1:11.5 passaddhi sukhatthā sukhānisaṁsā, <br>
  an11.1:11.6 sukhaṁ samādhatthaṁ samādhānisaṁsaṁ, <br>
  an11.1:11.7 samādhi yathābhūtañāṇadassanattho yathābhūtañāṇadassanānisaṁso, <br>
  an11.1:11.8 yathābhūtañāṇadassanaṁ nibbidatthaṁ nibbidānisaṁsaṁ, <br>
  an11.1:11.9 nibbidā virāgatthā virāgānisaṁsā, <br>
  an11.1:11.10 virāgo vimuttiñāṇadassanattho vimuttiñāṇadassanānisaṁso. <br>
  an11.1:11.11 Iti kho, ānanda, kusalāni sīlāni anupubbena aggāya parentī”ti. <br>
  an11.1:11.12 Paṭhamaṁ. "<br>
  an11.2:0.1 Aṅguttara Nikāya 11.2 <br>
  an11.2:0.2 1. Nissayavagga <br>
  an11.2:0.3 Cetanākaraṇīyasutta <br>
  an11.2:1.1 “Sīlavato, bhikkhave, sīlasampannassa na cetanāya karaṇīyaṁ: <br>
  an11.2:1.2 ‘avippaṭisāro me uppajjatū’ti. <br>
  an11.2:1.3 Dhammatā esā, bhikkhave, yaṁ sīlavato sīlasampannassa avippaṭisāro uppajjati. <br>
  an11.2:2.1 Avippaṭisārissa, bhikkhave, na cetanāya karaṇīyaṁ: <br>
  an11.2:2.2 ‘pāmojjaṁ me uppajjatū’ti. <br>
  an11.2:2.3 Dhammatā esā, bhikkhave, yaṁ avippaṭisārissa pāmojjaṁ uppajjati. <br>
  an11.2:3.1 Pamuditassa, bhikkhave, na cetanāya karaṇīyaṁ: <br>
  an11.2:3.2 ‘pīti me uppajjatū’ti. <br>
  an11.2:3.3 Dhammatā esā, bhikkhave, yaṁ pamuditassa pīti uppajjati. <br>
  an11.2:4.1 Pītimanassa, bhikkhave, na cetanāya karaṇīyaṁ: <br>
  an11.2:4.2 ‘kāyo me passambhatū’ti. <br>
  an11.2:4.3 Dhammatā esā, bhikkhave, yaṁ pītimanassa kāyo passambhati. <br>
  an11.2:5.1 Passaddhakāyassa, bhikkhave, na cetanāya karaṇīyaṁ: <br>
  an11.2:5.2 ‘sukhaṁ vediyāmī’ti. <br>
  an11.2:5.3 Dhammatā esā, bhikkhave, yaṁ passaddhakāyo sukhaṁ vediyati. <br>
  an11.2:6.1 Sukhino, bhikkhave, na cetanāya karaṇīyaṁ: <br>
  an11.2:6.2 ‘cittaṁ me samādhiyatū’ti. <br>
  an11.2:6.3 Dhammatā esā, bhikkhave, yaṁ sukhino cittaṁ samādhiyati. <br>
  an11.2:7.1 Samāhitassa, bhikkhave, na cetanāya karaṇīyaṁ: <br>
  an11.2:7.2 ‘yathābhūtaṁ jānāmi passāmī’ti. <br>
  an11.2:7.3 Dhammatā esā, bhikkhave, yaṁ samāhito yathābhūtaṁ jānāti passati. <br>
  an11.2:8.1 Yathābhūtaṁ, bhikkhave, jānato passato na cetanāya karaṇīyaṁ: <br>
  an11.2:8.2 ‘nibbindāmī’ti. <br>
  an11.2:8.3 Dhammatā esā, bhikkhave, yaṁ yathābhūtaṁ jānaṁ passaṁ nibbindati. <br>
  an11.2:9.1 Nibbinnassa, bhikkhave, na cetanāya karaṇīyaṁ: <br>
  an11.2:9.2 ‘virajjāmī’ti. <br>
  an11.2:9.3 Dhammatā esā, bhikkhave, yaṁ nibbinno virajjati. <br>
  an11.2:10.1 Virattassa, bhikkhave, na cetanāya karaṇīyaṁ: <br>
  an11.2:10.2 ‘vimuttiñāṇadassanaṁ sacchikaromī’ti. <br>
  an11.2:10.3 Dhammatā esā, bhikkhave, yaṁ viratto vimuttiñāṇadassanaṁ sacchikaroti. <br>
  an11.2:11.1 Iti kho, bhikkhave, virāgo vimuttiñāṇadassanattho vimuttiñāṇadassanānisaṁso, nibbidā virāgatthā virāgānisaṁsā, yathābhūtañāṇadassanaṁ nibbidatthaṁ nibbidānisaṁsaṁ, samādhi yathābhūtañāṇadassanattho yathābhūtañāṇadassanānisaṁso, sukhaṁ samādhatthaṁ samādhānisaṁsaṁ, passaddhi sukhatthā sukhānisaṁsā, pīti passaddhatthā passaddhānisaṁsā, pāmojjaṁ pītatthaṁ pītānisaṁsaṁ, avippaṭisāro pāmojjattho pāmojjānisaṁso, kusalāni sīlāni avippaṭisāratthāni avippaṭisārānisaṁsāni. <br>
  an11.2:11.2 Iti kho, bhikkhave, dhammā dhamme abhisandenti, dhammā dhamme paripūrenti apārā pāraṁ gamanāyā”ti. <br>
  an11.2:11.3 Dutiyaṁ. "<br>
  an11.3:0.1 Aṅguttara Nikāya 11.3 <br>
  an11.3:0.2 1. Nissayavagga <br>
  an11.3:0.3 Paṭhamaupanisāsutta <br>
  an11.3:1.1 “Dussīlassa, bhikkhave, sīlavipannassa hatūpaniso hoti avippaṭisāro. <br>
  an11.3:1.2 Avippaṭisāre asati avippaṭisāravipannassa hatūpanisaṁ hoti pāmojjaṁ. <br>
  an11.3:1.3 Pāmojje asati pāmojjavipannassa hatūpanisā hoti pīti. <br>
  an11.3:1.4 Pītiyā asati pītivipannassa hatūpanisā hoti passaddhi. <br>
  an11.3:1.5 Passaddhiyā asati passaddhivipannassa hatūpanisaṁ hoti sukhaṁ. <br>
  an11.3:1.6 Sukhe asati sukhavipannassa hatūpaniso hoti sammāsamādhi. <br>
  an11.3:1.7 Sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ. <br>
  an11.3:1.8 Yathābhūtañāṇadassane asati yathābhūtañāṇadassanavipannassa hatūpanisā hoti nibbidā. <br>
  an11.3:1.9 Nibbidāya asati nibbidāvipannassa hatūpaniso hoti virāgo. <br>
  an11.3:1.10 Virāge asati virāgavipannassa hatūpanisaṁ hoti vimuttiñāṇadassanaṁ. <br>
  an11.3:2.1 Seyyathāpi, bhikkhave, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati. <br>
  an11.3:2.2 Evamevaṁ kho, bhikkhave, dussīlassa sīlavipannassa hatūpaniso hoti avippaṭisāro, <br>
  an11.3:2.3 avippaṭisāre asati avippaṭisāravipannassa hatūpanisaṁ hoti pāmojjaṁ …pe… <br>
  an11.3:2.4 vimuttiñāṇadassanaṁ. <br>
  an11.3:3.1 Sīlavato, bhikkhave, sīlasampannassa upanisasampanno hoti avippaṭisāro, <br>
  an11.3:3.2 avippaṭisāre sati avippaṭisārasampannassa upanisasampannaṁ hoti pāmojjaṁ, <br>
  an11.3:3.3 pāmojje sati pāmojjasampannassa upanisasampannā hoti pīti, <br>
  an11.3:3.4 pītiyā sati pītisampannassa upanisasampannā hoti passaddhi, <br>
  an11.3:3.5 passaddhiyā sati passaddhisampannassa upanisasampannaṁ hoti sukhaṁ, <br>
  an11.3:3.6 sukhe sati sukhasampannassa upanisasampanno hoti sammāsamādhi, <br>
  an11.3:3.7 sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ, <br>
  an11.3:3.8 yathābhūtañāṇadassane sati yathābhūtañāṇadassanasampannassa upanisasampannā hoti nibbidā, <br>
  an11.3:3.9 nibbidāya sati nibbidāsampannassa upanisasampanno hoti virāgo, <br>
  an11.3:3.10 virāge sati virāgasampannassa upanisasampannaṁ hoti vimuttiñāṇadassanaṁ. <br>
  an11.3:4.1 Seyyathāpi, bhikkhave, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati. <br>
  an11.3:4.2 Evamevaṁ kho, bhikkhave, sīlavato sīlasampannassa upanisasampanno hoti avippaṭisāro, <br>
  an11.3:4.3 avippaṭisāre sati avippaṭisārasampannassa upanisasampannaṁ hoti …pe… <br>
  an11.3:4.4 vimuttiñāṇadassanan”ti. <br>
  an11.3:4.5 Tatiyaṁ. "<br>
  an11.4:0.1 Aṅguttara Nikāya 11.4 <br>
  an11.4:0.2 1. Nissayavagga <br>
  an11.4:0.3 Dutiyaupanisāsutta <br>
  an11.4:1.1 Tatra kho āyasmā sāriputto bhikkhū āmantesi: <br>
  an11.4:1.2 “āvuso bhikkhave”ti. <br>
  an11.4:1.3 “Āvuso”ti kho te bhikkhū āyasmato sāriputtassa paccassosuṁ. <br>
  an11.4:1.4 Āyasmā sāriputto etadavoca: <br>
  an11.4:2.1 “Dussīlassa, āvuso, sīlavipannassa hatūpaniso hoti avippaṭisāro, <br>
  an11.4:2.2 avippaṭisāre asati avippaṭisāravipannassa hatūpanisaṁ hoti pāmojjaṁ, <br>
  an11.4:2.3 pāmojje asati pāmojjavipannassa hatūpanisā hoti pīti, <br>
  an11.4:2.4 pītiyā asati pītivipannassa hatūpanisā hoti passaddhi, <br>
  an11.4:2.5 passaddhiyā asati passaddhivipannassa hatūpanisaṁ hoti sukhaṁ, <br>
  an11.4:2.6 sukhe asati sukhavipannassa hatūpaniso hoti sammāsamādhi, <br>
  an11.4:2.7 sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ, <br>
  an11.4:2.8 yathābhūtañāṇadassane asati yathābhūtañāṇadassanavipannassa hatūpanisā hoti nibbidā, <br>
  an11.4:2.9 nibbidāya asati nibbidāvipannassa hatūpaniso hoti virāgo, <br>
  an11.4:2.10 virāge asati virāgavipannassa hatūpanisaṁ hoti vimuttiñāṇadassanaṁ. <br>
  an11.4:3.1 Seyyathāpi, āvuso, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati. <br>
  an11.4:3.2 Evamevaṁ kho, āvuso, dussīlassa sīlavipannassa hatūpaniso hoti avippaṭisāro, <br>
  an11.4:3.3 avippaṭisāre asati avippaṭisāravipannassa hatūpanisaṁ hoti pāmojjaṁ …pe… <br>
  an11.4:3.4 vimuttiñāṇadassanaṁ. <br>
  an11.4:4.1 Sīlavato, āvuso, sīlasampannassa upanisasampanno hoti avippaṭisāro, <br>
  an11.4:4.2 avippaṭisāre sati avippaṭisārasampannassa upanisasampannaṁ hoti pāmojjaṁ, <br>
  an11.4:4.3 pāmojje sati pāmojjasampannassa upanisasampannā hoti pīti, <br>
  an11.4:4.4 pītiyā sati pītisampannassa upanisasampannā hoti passaddhi, <br>
  an11.4:4.5 passaddhiyā sati passaddhisampannassa upanisasampannaṁ hoti sukhaṁ, <br>
  an11.4:4.6 sukhe sati sukhasampannassa upanisasampanno hoti sammāsamādhi, <br>
  an11.4:4.7 sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ, <br>
  an11.4:4.8 yathābhūtañāṇadassane sati yathābhūtañāṇadassanasampannassa upanisasampannā hoti nibbidā, <br>
  an11.4:4.9 nibbidāya sati nibbidāsampannassa upanisasampanno hoti virāgo, <br>
  an11.4:4.10 virāge sati virāgasampannassa upanisasampannaṁ hoti vimuttiñāṇadassanaṁ. <br>
  an11.4:5.1 Seyyathāpi, āvuso, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati. <br>
  an11.4:5.2 Evamevaṁ kho, āvuso, sīlavato sīlasampannassa upanisasampanno hoti avippaṭisāro, <br>
  an11.4:5.3 avippaṭisāre sati avippaṭisārasampannassa upanisasampannaṁ hoti pāmojjaṁ …pe… <br>
  an11.4:5.4 vimuttiñāṇadassanan”ti. …pe… <br>
  an11.4:5.5 Catutthaṁ. "<br>
  an11.5:0.1 Aṅguttara Nikāya 11.5 <br>
  an11.5:0.2 1. Nissayavagga <br>
  an11.5:0.3 Tatiyaupanisāsutta <br>
  an11.5:1.1 Tatra kho āyasmā ānando bhikkhū āmantesi …pe… <br>
  an11.5:1.2 “dussīlassa, āvuso, sīlavipannassa hatūpaniso hoti avippaṭisāro, <br>
  an11.5:1.3 avippaṭisāre asati avippaṭisāravipannassa hatūpanisaṁ hoti pāmojjaṁ, <br>
  an11.5:1.4 pāmojje asati pāmojjavipannassa hatūpanisā hoti pīti, <br>
  an11.5:1.5 pītiyā asati pītivipannassa hatūpanisā hoti passaddhi, <br>
  an11.5:1.6 passaddhiyā asati passaddhivipannassa hatūpanisaṁ hoti sukhaṁ, <br>
  an11.5:1.7 sukhe asati sukhavipannassa hatūpaniso hoti sammāsamādhi, <br>
  an11.5:1.8 sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ, <br>
  an11.5:1.9 yathābhūtañāṇadassane asati yathābhūtañāṇadassanavipannassa hatūpanisā hoti nibbidā, <br>
  an11.5:1.10 nibbidāya asati nibbidāvipannassa hatūpaniso hoti virāgo, <br>
  an11.5:1.11 virāge asati virāgavipannassa hatūpanisaṁ hoti vimuttiñāṇadassanaṁ. <br>
  an11.5:2.1 Seyyathāpi, āvuso, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati. <br>
  an11.5:2.2 Evamevaṁ kho, āvuso, dussīlassa sīlavipannassa hatūpaniso hoti avippaṭisāro, <br>
  an11.5:2.3 avippaṭisāre asati avippaṭisāravipannassa hatūpanisaṁ hoti pāmojjaṁ …pe… <br>
  an11.5:2.4 vimuttiñāṇadassanaṁ. <br>
  an11.5:3.1 Sīlavato, āvuso, sīlasampannassa upanisasampanno hoti avippaṭisāro, <br>
  an11.5:3.2 avippaṭisāre sati avippaṭisārasampannassa upanisasampannaṁ hoti pāmojjaṁ, <br>
  an11.5:3.3 pāmojje sati pāmojjasampannassa upanisasampannā hoti pīti, <br>
  an11.5:3.4 pītiyā sati pītisampannassa upanisasampannā hoti passaddhi, <br>
  an11.5:3.5 passaddhiyā sati passaddhisampannassa upanisasampannaṁ hoti sukhaṁ, <br>
  an11.5:3.6 sukhe sati sukhasampannassa upanisasampanno hoti sammāsamādhi, <br>
  an11.5:3.7 sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ, <br>
  an11.5:3.8 yathābhūtañāṇadassane sati yathābhūtañāṇadassanasampannassa upanisasampannā hoti nibbidā, <br>
  an11.5:3.9 nibbidāya sati nibbidāsampannassa upanisasampanno hoti virāgo, <br>
  an11.5:3.10 virāge sati virāgasampannassa upanisasampannaṁ hoti vimuttiñāṇadassanaṁ. <br>
  an11.5:4.1 Seyyathāpi, āvuso, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati. <br>
  an11.5:4.2 Evamevaṁ kho, āvuso, sīlavato sīlasampannassa upanisasampanno hoti avippaṭisāro, <br>
  an11.5:4.3 avippaṭisāre sati avippaṭisārasampannassa upanisasampannaṁ hoti pāmojjaṁ …pe… <br>
  an11.5:4.4 vimuttiñāṇadassanan”ti. <br>
  an11.5:4.5 Pañcamaṁ. "<br>
  an11.6:0.1 Aṅguttara Nikāya 11.6 <br>
  an11.6:0.2 1. Nissayavagga <br>
  an11.6:0.3 Byasanasutta <br>
  an11.6:1.1 “Yo so, bhikkhave, bhikkhu akkosako paribhāsako ariyūpavādo sabrahmacārīnaṁ, ṭhānametaṁ avakāso yaṁ so ekādasannaṁ byasanānaṁ aññataraṁ byasanaṁ nigaccheyya. <br>
  an11.6:2.1 Katamesaṁ ekādasannaṁ? <br>
  an11.6:2.2 Anadhigataṁ nādhigacchati, <br>
  an11.6:2.3 adhigatā parihāyati, <br>
  an11.6:2.4 saddhammassa na vodāyanti, <br>
  an11.6:2.5 saddhammesu vā adhimāniko hoti, <br>
  an11.6:2.6 anabhirato vā brahmacariyaṁ carati, <br>
  an11.6:2.7 aññataraṁ vā saṅkiliṭṭhaṁ āpattiṁ āpajjati, <br>
  an11.6:2.8 sikkhaṁ vā paccakkhāya hīnāyāvattati, <br>
  an11.6:2.9 gāḷhaṁ vā rogātaṅkaṁ phusati, <br>
  an11.6:2.10 ummādaṁ vā pāpuṇāti cittakkhepaṁ vā, <br>
  an11.6:2.11 sammūḷho kālaṁ karoti, <br>
  an11.6:2.12 kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati—<br>
  an11.6:2.13 yo so, bhikkhave, bhikkhu akkosako paribhāsako ariyūpavādo sabrahmacārīnaṁ, ṭhānametaṁ avakāso yaṁ so imesaṁ ekādasannaṁ byasanānaṁ aññataraṁ byasanaṁ nigaccheyya. <br>
  an11.6:3.1 Yo so, bhikkhave, bhikkhu akkosako paribhāsako ariyūpavādo sabrahmacārīnaṁ, aṭṭhānametaṁ anavakāso yaṁ so ekādasannaṁ byasanānaṁ aññataraṁ byasanaṁ na nigaccheyya. <br>
  an11.6:4.1 Katamesaṁ ekādasannaṁ? <br>
  an11.6:4.2 Anadhigataṁ nādhigacchati, <br>
  an11.6:4.3 adhigatā parihāyati, <br>
  an11.6:4.4 saddhammassa na vodāyanti, <br>
  an11.6:4.5 saddhammesu vā adhimāniko hoti, <br>
  an11.6:4.6 anabhirato vā brahmacariyaṁ carati, <br>
  an11.6:4.7 aññataraṁ vā saṅkiliṭṭhaṁ āpattiṁ āpajjati, <br>
  an11.6:4.8 sikkhaṁ vā paccakkhāya hīnāyāvattati, <br>
  an11.6:4.9 gāḷhaṁ vā rogātaṅkaṁ phusati, <br>
  an11.6:4.10 ummādaṁ vā pāpuṇāti cittakkhepaṁ vā, <br>
  an11.6:4.11 sammūḷho kālaṁ karoti, <br>
  an11.6:4.12 kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati—<br>
  an11.6:4.13 yo so, bhikkhave, bhikkhu akkosako paribhāsako ariyūpavādo sabrahmacārīnaṁ, aṭṭhānametaṁ anavakāso yaṁ so imesaṁ ekādasannaṁ byasanānaṁ aññataraṁ byasanaṁ na nigaccheyyā”ti. <br>
  an11.6:4.14 Chaṭṭhaṁ. "<br>
  an11.7:0.1 Aṅguttara Nikāya 11.7 <br>
  an11.7:0.2 1. Nissayavagga <br>
  an11.7:0.3 Saññāsutta <br>
  an11.7:1.1 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  an11.7:2.1 “Siyā nu kho, bhante, bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa; saññī ca pana assā”ti? <br>
  an11.7:3.1 “Siyā, ānanda, bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa; saññī ca pana assā”ti. <br>
  an11.7:4.1 “Yathā kathaṁ pana, bhante, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa, saññī ca pana assā”ti. <br>
  an11.7:5.1 “Idhānanda, bhikkhu evaṁsaññī hoti: <br>
  an11.7:5.2 ‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. <br>
  an11.7:5.3 Evaṁ kho, ānanda, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa, saññī ca pana assā”ti. <br>
  an11.7:6.1 Atha kho āyasmā ānando bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi. <br>
  an11.7:6.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā ānando āyasmantaṁ sāriputtaṁ etadavoca: <br>
  an11.7:7.1 “Siyā nu kho, āvuso sāriputta, bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa, saññī pana assā”ti. <br>
  an11.7:7.2 “Siyā, āvuso ānanda, bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa, saññī ca pana assā”ti. <br>
  an11.7:8.1 “Yathā kathaṁ panāvuso sāriputta, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa, saññī ca pana assā”ti? <br>
  an11.7:9.1 “Idha, āvuso ānanda, bhikkhu evaṁsaññī hoti: <br>
  an11.7:9.2 ‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. <br>
  an11.7:9.3 Evaṁ kho, āvuso ānanda, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa, saññī ca pana assā”ti. <br>
  an11.7:10.1 “Acchariyaṁ, āvuso, abbhutaṁ, āvuso. <br>
  an11.7:10.2 Yatra hi nāma satthu ceva sāvakassa ca atthena attho byañjanena byañjanaṁ saṁsandissati samessati na viggayhissati, yadidaṁ aggapadasmiṁ. <br>
  an11.7:10.3 Idānāhaṁ, āvuso, bhagavantaṁ upasaṅkamitvā etamatthaṁ apucchiṁ. <br>
  an11.7:10.4 Bhagavāpi me etehi akkharehi etehi padehi etehi byañjanehi etamatthaṁ byākāsi, seyyathāpi āyasmā sāriputto. <br>
  an11.7:10.5 Acchariyaṁ, āvuso, abbhutaṁ, āvuso. <br>
  an11.7:10.6 Yatra hi nāma satthu ceva sāvakassa ca atthena attho byañjanena byañjanaṁ saṁsandissati samessati na viggayhissati, yadidaṁ aggapadasmin”ti. <br>
  an11.7:10.7 Sattamaṁ. "<br>
  an11.8:0.1 Aṅguttara Nikāya 11.8 <br>
  an11.8:0.2 1. Nissayavagga <br>
  an11.8:0.3 Manasikārasutta <br>
  an11.8:1.1 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  an11.8:2.1 “Siyā nu kho, bhante, bhikkhuno tathārūpo samādhipaṭilābho yathā na cakkhuṁ manasi kareyya, na rūpaṁ manasi kareyya, na sotaṁ manasi kareyya, na saddaṁ manasi kareyya, na ghānaṁ manasi kareyya, na gandhaṁ manasi kareyya, na jivhaṁ manasi kareyya, na rasaṁ manasi kareyya, na kāyaṁ manasi kareyya, na phoṭṭhabbaṁ manasi kareyya, na pathaviṁ manasi kareyya, na āpaṁ manasi kareyya, na tejaṁ manasi kareyya, na vāyaṁ manasi kareyya, na ākāsānañcāyatanaṁ manasi kareyya, na viññāṇañcāyatanaṁ manasi kareyya, na ākiñcaññāyatanaṁ manasi kareyya, na nevasaññānāsaññāyatanaṁ manasi kareyya, na idhalokaṁ manasi kareyya, na paralokaṁ manasi kareyya, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi na manasi kareyya; <br>
  an11.8:2.2 manasi ca pana kareyyā”ti? <br>
  an11.8:3.1 “Siyā, ānanda, bhikkhuno tathārūpo samādhipaṭilābho yathā na cakkhuṁ manasi kareyya, na rūpaṁ manasi kareyya, na sotaṁ manasi kareyya, na saddaṁ manasi kareyya, na ghānaṁ manasi kareyya, na gandhaṁ manasi kareyya, na jivhaṁ manasi kareyya, na rasaṁ manasi kareyya, na kāyaṁ manasi kareyya, na phoṭṭhabbaṁ manasi kareyya, na pathaviṁ manasi kareyya, na āpaṁ manasi kareyya, na tejaṁ manasi kareyya, na vāyaṁ manasi kareyya, na ākāsānañcāyatanaṁ manasi kareyya, na viññāṇañcāyatanaṁ manasi kareyya, na ākiñcaññāyatanaṁ manasi kareyya, na nevasaññānāsaññāyatanaṁ manasi kareyya, na idhalokaṁ manasi kareyya, na paralokaṁ manasi kareyya, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi na manasi kareyya; <br>
  an11.8:3.2 manasi ca pana kareyyā”ti. <br>
  an11.8:4.1 “Yathā kathaṁ pana, bhante, siyā bhikkhuno tathārūpo samādhipaṭilābho yathā na cakkhuṁ manasi kareyya, na rūpaṁ manasi kareyya …pe… <br>
  an11.8:4.2 yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi na manasi kareyya; <br>
  an11.8:4.3 manasi ca pana kareyyā”ti? <br>
  an11.8:5.1 “Idhānanda, bhikkhu evaṁ manasi karoti: <br>
  an11.8:5.2 ‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. <br>
  an11.8:5.3 Evaṁ kho, ānanda, siyā bhikkhuno tathārūpo samādhipaṭilābho yathā na cakkhuṁ manasi kareyya, na rūpaṁ manasi kareyya …pe… <br>
  an11.8:5.4 yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi na manasi kareyya; <br>
  an11.8:5.5 manasi ca pana kareyyā”ti. <br>
  an11.8:5.6 Aṭṭhamaṁ. "<br>
  an11.9:0.1 Aṅguttara Nikāya 11.9 <br>
  an11.9:0.2 1. Nissayavagga <br>
  an11.9:0.3 Saddhasutta <br>
  an11.9:1.1 Ekaṁ samayaṁ bhagavā nātike viharati giñjakāvasathe. <br>
  an11.9:1.2 Atha kho āyasmā saddho yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ saddhaṁ bhagavā etadavoca: <br>
  an11.9:2.1 “Ājānīyajhāyitaṁ kho, saddha, jhāya; <br>
  an11.9:2.2 mā khaḷuṅkajhāyitaṁ. <br>
  an11.9:2.3 Kathañca, khaḷuṅkajhāyitaṁ hoti? <br>
  an11.9:2.4 Assakhaḷuṅko hi, saddha, doṇiyā baddho ‘yavasaṁ yavasan’ti jhāyati. <br>
  an11.9:2.5 Taṁ kissa hetu? <br>
  an11.9:2.6 Na hi, saddha, assakhaḷuṅkassa doṇiyā baddhassa evaṁ hoti: <br>
  an11.9:2.7 ‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti. <br>
  an11.9:2.8 So doṇiyā baddho ‘yavasaṁ yavasan’ti jhāyati. <br>
  an11.9:2.9 Evamevaṁ kho, saddha, idhekacco purisakhaḷuṅko araññagatopi rukkhamūlagatopi suññāgāragatopi kāmarāgapariyuṭṭhitena cetasā viharati kāmarāgaparetena uppannassa ca kāmarāgassa nissaraṇaṁ yathābhūtaṁ nappajānāti. <br>
  an11.9:2.10 So kāmarāgaṁyeva antaraṁ katvā jhāyati pajjhāyati nijjhāyati avajjhāyati, <br>
  an11.9:2.11 byāpādapariyuṭṭhitena cetasā viharati … <br>
  an11.9:2.12 thinamiddhapariyuṭṭhitena cetasā viharati … <br>
  an11.9:2.13 uddhaccakukkuccapariyuṭṭhitena cetasā viharati … <br>
  an11.9:2.14 vicikicchāpariyuṭṭhitena cetasā viharati vicikicchāparetena, uppannāya ca vicikicchāya nissaraṇaṁ yathābhūtaṁ nappajānāti. <br>
  an11.9:2.15 So vicikicchaṁyeva antaraṁ katvā jhāyati pajjhāyati nijjhāyati avajjhāyati. <br>
  an11.9:2.16 So pathavimpi nissāya jhāyati, āpampi nissāya jhāyati, tejampi nissāya jhāyati, vāyampi nissāya jhāyati, ākāsānañcāyatanampi nissāya jhāyati, viññāṇañcāyatanampi nissāya jhāyati, ākiñcaññāyatanampi nissāya jhāyati, nevasaññānāsaññāyatanampi nissāya jhāyati, idhalokampi nissāya jhāyati, paralokampi nissāya jhāyati, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi nissāya jhāyati. <br>
  an11.9:2.17 Evaṁ kho, saddha, purisakhaḷuṅkajhāyitaṁ hoti. <br>
  an11.9:3.1 Kathañca, saddha, ājānīyajhāyitaṁ hoti? <br>
  an11.9:3.2 Bhadro hi, saddha, assājānīyo doṇiyā baddho na ‘yavasaṁ yavasan’ti jhāyati. <br>
  an11.9:3.3 Taṁ kissa hetu? <br>
  an11.9:3.4 Bhadrassa hi, saddha, assājānīyassa doṇiyā baddhassa evaṁ hoti: <br>
  an11.9:3.5 ‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti. <br>
  an11.9:3.6 So doṇiyā baddho na ‘yavasaṁ yavasan’ti jhāyati. <br>
  an11.9:3.7 Bhadro hi, saddha, assājānīyo yathā iṇaṁ yathā bandhaṁ yathā jāniṁ yathā kaliṁ evaṁ patodassa ajjhoharaṇaṁ samanupassati. <br>
  an11.9:3.8 Evamevaṁ kho, saddha, bhadro purisājānīyo araññagatopi rukkhamūlagatopi suññāgāragatopi na kāmarāgapariyuṭṭhitena cetasā viharati na kāmarāgaparetena, uppannassa ca kāmarāgassa nissaraṇaṁ yathābhūtaṁ pajānāti, <br>
  an11.9:3.9 na byāpādapariyuṭṭhitena cetasā viharati … <br>
  an11.9:3.10 na thinamiddhapariyuṭṭhitena cetasā viharati … <br>
  an11.9:3.11 na uddhaccakukkuccapariyuṭṭhitena cetasā viharati … <br>
  an11.9:3.12 na vicikicchāpariyuṭṭhitena cetasā viharati na vicikicchāparetena, uppannāya ca vicikicchāya nissaraṇaṁ yathābhūtaṁ pajānāti. <br>
  an11.9:3.13 So neva pathaviṁ nissāya jhāyati, na āpaṁ nissāya jhāyati, na tejaṁ nissāya jhāyati, na vāyaṁ nissāya jhāyati, na ākāsānañcāyatanaṁ nissāya jhāyati, na viññāṇañcāyatanaṁ nissāya jhāyati, na ākiñcaññāyatanaṁ nissāya jhāyati, na nevasaññānāsaññāyatanaṁ nissāya jhāyati, na idhalokaṁ nissāya jhāyati, na paralokaṁ nissāya jhāyati, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi nissāya na jhāyati; <br>
  an11.9:3.14 jhāyati ca pana. <br>
  an11.9:3.15 Evaṁ jhāyiñca pana, saddha, bhadraṁ purisājānīyaṁ saindā devā sabrahmakā sapajāpatikā ārakāva namassanti: <br>
  an11.9:4.1 ‘Namo te purisājañña, <br>
  an11.9:4.2 namo te purisuttama; <br>
  an11.9:4.3 Yassa te nābhijānāma, <br>
  an11.9:4.4 yampi nissāya jhāyasī’”ti. <br>
  an11.9:5.1 Evaṁ vutte, āyasmā saddho bhagavantaṁ etadavoca: <br>
  an11.9:5.2 “kathaṁ jhāyī pana, bhante, bhadro purisājānīyo neva pathaviṁ nissāya jhāyati, na āpaṁ nissāya jhāyati, na tejaṁ nissāya jhāyati, na vāyaṁ nissāya jhāyati, na ākāsānañcāyatanaṁ nissāya jhāyati, na viññāṇañcāyatanaṁ nissāya jhāyati, na ākiñcaññāyatanaṁ nissāya jhāyati, na nevasaññānāsaññāyatanaṁ nissāya jhāyati, na idhalokaṁ nissāya jhāyati, na paralokaṁ nissāya jhāyati, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi nissāya na jhāyati; <br>
  an11.9:5.3 jhāyati ca pana? <br>
  an11.9:5.4 Kathaṁ jhāyiñca pana, bhante, bhadraṁ purisājānīyaṁ saindā devā sabrahmakā sapajāpatikā ārakāva namassanti: <br>
  an11.9:6.1 ‘Namo te purisājañña, <br>
  an11.9:6.2 namo te purisuttama; <br>
  an11.9:6.3 Yassa te nābhijānāma, <br>
  an11.9:6.4 yampi nissāya jhāyasī’”ti. <br>
  an11.9:7.1 “Idha, saddha, bhadrassa purisājānīyassa pathaviyaṁ pathavisaññā vibhūtā hoti, āpasmiṁ āposaññā vibhūtā hoti, tejasmiṁ tejosaññā vibhūtā hoti, vāyasmiṁ vāyosaññā vibhūtā hoti, ākāsānañcāyatane ākāsānañcāyatanasaññā vibhūtā hoti, viññāṇañcāyatane viññāṇañcāyatanasaññā vibhūtā hoti, ākiñcaññāyatane ākiñcaññāyatanasaññā vibhūtā hoti, nevasaññānāsaññāyatane nevasaññānāsaññāyatanasaññā vibhūtā hoti, idhaloke idhalokasaññā vibhūtā hoti, paraloke paralokasaññā vibhūtā hoti, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi saññā vibhūtā hoti. <br>
  an11.9:7.2 Evaṁ jhāyī kho, saddha, bhadro purisājānīyo neva pathaviṁ nissāya jhāyati …pe… <br>
  an11.9:7.3 yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi nissāya na jhāyati; <br>
  an11.9:7.4 jhāyati ca pana. <br>
  an11.9:7.5 Evaṁ jhāyiñca pana, saddha, bhadraṁ purisājānīyaṁ saindā devā sabrahmakā sapajāpatikā ārakāva namassanti: <br>
  an11.9:8.1 ‘Namo te purisājañña, <br>
  an11.9:8.2 namo te purisuttama; <br>
  an11.9:8.3 Yassa te nābhijānāma, <br>
  an11.9:8.4 yampi nissāya jhāyasī’”ti. <br>
  an11.9:8.5 Navamaṁ. "<br>
  an11.10:0.1 Aṅguttara Nikāya 11.10 <br>
  an11.10:0.2 1. Nissayavagga <br>
  an11.10:0.3 Moranivāpasutta <br>
  an11.10:1.1 Ekaṁ samayaṁ bhagavā rājagahe viharati moranivāpe paribbājakārāme. <br>
  an11.10:1.2 Tatra kho bhagavā bhikkhū āmantesi: <br>
  an11.10:1.3 “bhikkhavo”ti. <br>
  an11.10:1.4 “Bhadante”ti te bhikkhū bhagavato paccassosuṁ. <br>
  an11.10:1.5 Bhagavā etadavoca: <br>
  an11.10:2.1 “Tīhi, bhikkhave, dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ. <br>
  an11.10:2.2 Katamehi tīhi? <br>
  an11.10:2.3 Asekhena sīlakkhandhena, asekhena samādhikkhandhena, asekhena paññākkhandhena—<br>
  an11.10:2.4 imehi, kho, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ. <br>
  an11.10:3.1 Aparehipi, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ. <br>
  an11.10:3.2 Katamehi tīhi? <br>
  an11.10:3.3 Iddhipāṭihāriyena, ādesanāpāṭihāriyena, anusāsanīpāṭihāriyena—<br>
  an11.10:3.4 imehi kho, bhikkhave, tīhi dhammehi samannāgato bhikkhu accantaniṭṭho hoti, accantayogakkhemī accantabrahmacārī accantapariyosāno seṭṭho devamanussānaṁ. <br>
  an11.10:4.1 Aparehipi, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ. <br>
  an11.10:4.2 Katamehi tīhi? <br>
  an11.10:4.3 Sammādiṭṭhiyā, sammāñāṇena, sammāvimuttiyā—<br>
  an11.10:4.4 imehi kho, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ. <br>
  an11.10:5.1 Dvīhi, bhikkhave, dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ. <br>
  an11.10:5.2 Katamehi dvīhi? <br>
  an11.10:5.3 Vijjāya, caraṇena—<br>
  an11.10:5.4 imehi kho, bhikkhave, dvīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ. <br>
  an11.10:5.5 Brahmunā pesā, bhikkhave, sanaṅkumārena gāthā bhāsitā: <br>
  an11.10:6.1 ‘Khattiyo seṭṭho janetasmiṁ, <br>
  an11.10:6.2 ye gottapaṭisārino; <br>
  an11.10:6.3 Vijjācaraṇasampanno, <br>
  an11.10:6.4 so seṭṭho devamānuse’ti. <br>
  an11.10:7.1 Sā kho panesā, bhikkhave, sanaṅkumārena gāthā bhāsitā subhāsitā, no dubbhāsitā; atthasaṁhitā, no anatthasaṁhitā; anumatā mayā. <br>
  an11.10:7.2 Ahampi, bhikkhave, evaṁ vadāmi: <br>
  an11.10:8.1 ‘Khattiyo seṭṭho janetasmiṁ, <br>
  an11.10:8.2 ye gottapaṭisārino; <br>
  an11.10:8.3 Vijjācaraṇasampanno, <br>
  an11.10:8.4 so seṭṭho devamānuse’”ti. <br>
  an11.10:8.5 Dasamaṁ. <br>
  an11.10:8.6 Nissayavaggo paṭhamo. <br>
  an11.10:9.0 Tassuddānaṁ <br>
  an11.10:9.1 Kimatthiyā cetanā tayo, <br>
  an11.10:9.2 upanisā byasanena ca; <br>
  an11.10:9.3 Dve saññā manasikāro, <br>
  an11.10:9.4 saddho moranivāpakanti. "<br>
  an11.11:0.1 Aṅguttara Nikāya 11.11 <br>
  an11.11:0.2 2. Anussativagga <br>
  an11.11:0.3 Paṭhamamahānāmasutta <br>
  an11.11:1.1 Ekaṁ samayaṁ bhagavā sakkesu viharati kapilavatthusmiṁ nigrodhārāme. <br>
  an11.11:1.2 Tena kho pana samayena sambahulā bhikkhū bhagavato cīvarakammaṁ karonti: <br>
  an11.11:1.3 “niṭṭhitacīvaro bhagavā temāsaccayena cārikaṁ pakkamissatī”ti. <br>
  an11.11:1.4 Assosi kho mahānāmo sakko: <br>
  an11.11:1.5 “sambahulā kira bhikkhū bhagavato cīvarakammaṁ karonti: <br>
  an11.11:1.6 ‘niṭṭhitacīvaro bhagavā temāsaccayena cārikaṁ pakkamissatī’”ti. <br>
  an11.11:2.1 Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca: <br>
  an11.11:2.2 “sutaṁ metaṁ, bhante: <br>
  an11.11:2.3 ‘sambahulā kira bhikkhū bhagavato cīvarakammaṁ karonti—<br>
  an11.11:2.4 niṭṭhitacīvaro bhagavā temāsaccayena cārikaṁ pakkamissatī’ti. <br>
  an11.11:2.5 Tesaṁ no, bhante, nānāvihārehi viharataṁ kenassa vihārena vihātabban”ti? <br>
  an11.11:3.1 “Sādhu sādhu, mahānāma. <br>
  an11.11:3.2 Etaṁ kho, mahānāma, tumhākaṁ patirūpaṁ kulaputtānaṁ, yaṁ tumhe tathāgataṁ upasaṅkamitvā puccheyyātha: <br>
  an11.11:3.3 ‘tesaṁ no, bhante, nānāvihārehi viharataṁ kenassa vihārena vihātabban’ti? <br>
  an11.11:3.4 Saddho kho, mahānāma, ārādhako hoti, no assaddho; <br>
  an11.11:3.5 āraddhavīriyo ārādhako hoti, no kusīto; <br>
  an11.11:3.6 upaṭṭhitassati ārādhako hoti, no muṭṭhassati; <br>
  an11.11:3.7 samāhito ārādhako hoti, no asamāhito; <br>
  an11.11:3.8 paññavā ārādhako hoti, no duppañño. <br>
  an11.11:3.9 Imesu kho tvaṁ, mahānāma, pañcasu dhammesu patiṭṭhāya cha dhamme uttari bhāveyyāsi. <br>
  an11.11:3.10 Idha tvaṁ, mahānāma, tathāgataṁ anussareyyāsi: <br>
  an11.11:3.11 ‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti. <br>
  an11.11:3.12 Yasmiṁ, mahānāma, samaye ariyasāvako tathāgataṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti; <br>
  an11.11:3.13 ujugatamevassa tasmiṁ samaye cittaṁ hoti tathāgataṁ ārabbha. <br>
  an11.11:3.14 Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.11:3.15 Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati. <br>
  an11.11:3.16 Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno buddhānussatiṁ bhāveti. <br>
  an11.11:4.1 Puna caparaṁ tvaṁ, mahānāma, dhammaṁ anussareyyāsi: <br>
  an11.11:4.2 ‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti. <br>
  an11.11:4.3 Yasmiṁ, mahānāma, samaye ariyasāvako dhammaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti; <br>
  an11.11:4.4 ujugatamevassa tasmiṁ samaye cittaṁ hoti dhammaṁ ārabbha. <br>
  an11.11:4.5 Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.11:4.6 Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati. <br>
  an11.11:4.7 Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno dhammānussatiṁ bhāveti. <br>
  an11.11:5.1 Puna caparaṁ tvaṁ, mahānāma, saṅghaṁ anussareyyāsi: <br>
  an11.11:5.2 ‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ cattāri purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti. <br>
  an11.11:5.3 Yasmiṁ, mahānāma, samaye ariyasāvako saṅghaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti; <br>
  an11.11:5.4 ujugatamevassa tasmiṁ samaye cittaṁ hoti saṅghaṁ ārabbha. <br>
  an11.11:5.5 Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.11:5.6 Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati. <br>
  an11.11:5.7 Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno saṅghānussatiṁ bhāveti. <br>
  an11.11:6.1 Puna caparaṁ tvaṁ, mahānāma, attano sīlāni anussareyyāsi akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni. <br>
  an11.11:6.2 Yasmiṁ, mahānāma, samaye ariyasāvako sīlaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti; <br>
  an11.11:6.3 ujugatamevassa tasmiṁ samaye cittaṁ hoti sīlaṁ ārabbha. <br>
  an11.11:6.4 Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.11:6.5 Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati. <br>
  an11.11:6.6 Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno sīlānussatiṁ bhāveti. <br>
  an11.11:7.1 Puna caparaṁ tvaṁ, mahānāma, attano cāgaṁ anussareyyāsi: <br>
  an11.11:7.2 ‘lābhā vata me, suladdhaṁ vata me, <br>
  an11.11:7.3 yohaṁ maccheramalapariyuṭṭhitāya pajāya vigatamalamaccherena cetasā agāraṁ ajjhāvasāmi muttacāgo payatapāṇi vossaggarato yācayogo dānasaṁvibhāgarato’ti. <br>
  an11.11:7.4 Yasmiṁ, mahānāma, samaye ariyasāvako cāgaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti; <br>
  an11.11:7.5 ujugatamevassa tasmiṁ samaye cittaṁ hoti cāgaṁ ārabbha. <br>
  an11.11:7.6 Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.11:7.7 Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati. <br>
  an11.11:7.8 Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno cāgānussatiṁ bhāveti. <br>
  an11.11:8.1 Puna caparaṁ tvaṁ, mahānāma, devatā anussareyyāsi: <br>
  an11.11:8.2 ‘santi devā cātumahārājikā, santi devā tāvatiṁsā, santi devā yāmā, santi devā tusitā, santi devā nimmānaratino, santi devā paranimmitavasavattino, santi devā brahmakāyikā, santi devā tatuttari. <br>
  an11.11:8.3 Yathārūpāya saddhāya samannāgatā tā devatā ito cutā tatthūpapannā, mayhampi tathārūpā saddhā saṁvijjati. <br>
  an11.11:8.4 Yathārūpena sīlena samannāgatā tā devatā ito cutā tatthūpapannā, mayhampi tathārūpaṁ sīlaṁ saṁvijjati. <br>
  an11.11:8.5 Yathārūpena sutena samannāgatā tā devatā ito cutā tatthūpapannā, mayhampi tathārūpaṁ sutaṁ saṁvijjati. <br>
  an11.11:8.6 Yathārūpena cāgena samannāgatā tā devatā ito cutā tatthūpapannā, mayhampi tathārūpo cāgo saṁvijjati. <br>
  an11.11:8.7 Yathārūpāya paññāya samannāgatā tā devatā ito cutā tatthūpapannā, mayhampi tathārūpā paññā saṁvijjatī’ti. <br>
  an11.11:8.8 Yasmiṁ, mahānāma, samaye ariyasāvako attano ca tāsañca devatānaṁ saddhañca sīlañca sutañca cāgañca paññañca anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti; <br>
  an11.11:8.9 ujugatamevassa tasmiṁ samaye cittaṁ hoti devatā ārabbha. <br>
  an11.11:8.10 Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.11:8.11 Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati. <br>
  an11.11:8.12 Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno devatānussatiṁ bhāvetī”ti. <br>
  an11.11:8.13 Paṭhamaṁ. "<br>
  an11.12:0.1 Aṅguttara Nikāya 11.12 <br>
  an11.12:0.2 2. Anussativagga <br>
  an11.12:0.3 Dutiyamahānāmasutta <br>
  an11.12:1.1 Ekaṁ samayaṁ bhagavā sakkesu viharati kapilavatthusmiṁ nigrodhārāme. <br>
  an11.12:1.2 Tena kho pana samayena mahānāmo sakko gilānā vuṭṭhito hoti aciravuṭṭhito gelaññā. <br>
  an11.12:1.3 Tena kho pana samayena sambahulā bhikkhū bhagavato cīvarakammaṁ karonti: <br>
  an11.12:1.4 “niṭṭhitacīvaro bhagavā temāsaccayena cārikaṁ pakkamissatī”ti. <br>
  an11.12:2.1 Assosi kho mahānāmo sakko: <br>
  an11.12:2.2 “sambahulā kira bhikkhū bhagavato cīvarakammaṁ karonti: <br>
  an11.12:2.3 ‘niṭṭhitacīvaro bhagavā temāsaccayena cārikaṁ pakkamissatī’”ti. <br>
  an11.12:2.4 Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca: <br>
  an11.12:2.5 “sutaṁ metaṁ, bhante: <br>
  an11.12:2.6 ‘sambahulā kira bhikkhū bhagavato cīvarakammaṁ karonti—<br>
  an11.12:2.7 niṭṭhitacīvaro bhagavā temāsaccayena cārikaṁ pakkamissatī’ti. <br>
  an11.12:2.8 Tesaṁ no, bhante, nānāvihārehi viharataṁ kenassa vihārena vihātabban”ti? <br>
  an11.12:3.1 “Sādhu sādhu, mahānāma. <br>
  an11.12:3.2 Etaṁ kho, mahānāma, tumhākaṁ patirūpaṁ kulaputtānaṁ yaṁ tumhe tathāgataṁ upasaṅkamitvā puccheyyātha: <br>
  an11.12:3.3 ‘tesaṁ no, bhante, nānāvihārehi viharataṁ kenassa vihārena vihātabban’ti? <br>
  an11.12:3.4 Saddho kho, mahānāma, ārādhako hoti, no assaddho; <br>
  an11.12:3.5 āraddhavīriyo ārādhako hoti, no kusīto; <br>
  an11.12:3.6 upaṭṭhitassati ārādhako hoti, no muṭṭhassati; <br>
  an11.12:3.7 samāhito ārādhako hoti, no asamāhito; <br>
  an11.12:3.8 paññavā ārādhako hoti, no duppañño. <br>
  an11.12:3.9 Imesu kho tvaṁ, mahānāma, pañcasu dhammesu patiṭṭhāya cha dhamme uttari bhāveyyāsi. <br>
  an11.12:4.1 Idha tvaṁ, mahānāma, tathāgataṁ anussareyyāsi: <br>
  an11.12:4.2 ‘itipi so bhagavā …pe… satthā devamanussānaṁ buddho bhagavā’ti. <br>
  an11.12:4.3 Yasmiṁ, mahānāma, samaye ariyasāvako tathāgataṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti; <br>
  an11.12:4.4 ujugatamevassa tasmiṁ samaye cittaṁ hoti tathāgataṁ ārabbha. <br>
  an11.12:4.5 Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.12:4.6 Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati. <br>
  an11.12:4.7 Imaṁ kho tvaṁ, mahānāma, buddhānussatiṁ gacchantopi bhāveyyāsi, ṭhitopi bhāveyyāsi, nisinnopi bhāveyyāsi, sayānopi bhāveyyāsi, kammantaṁ adhiṭṭhahantopi bhāveyyāsi, puttasambādhasayanaṁ ajjhāvasantopi bhāveyyāsi. <br>
  an11.12:5.1 Puna caparaṁ tvaṁ, mahānāma, dhammaṁ anussareyyāsi …pe… <br>
  an11.12:5.2 saṅghaṁ anussareyyāsi …pe… <br>
  an11.12:5.3 attano sīlaṁ anussareyyāsi …pe… <br>
  an11.12:5.4 attano cāgaṁ anussareyyāsi …pe… <br>
  an11.12:5.5 devatā anussareyyāsi: <br>
  an11.12:5.6 ‘santi devā cātumahārājikā …pe… santi devā tatuttari. <br>
  an11.12:5.7 Yathārūpāya saddhāya samannāgatā tā devatā ito cutā tatthūpapannā, mayhampi tathārūpā saddhā saṁvijjati. <br>
  an11.12:5.8 Yathārūpena sīlena … <br>
  an11.12:5.9 sutena … <br>
  an11.12:5.10 cāgena … <br>
  an11.12:5.11 paññāya samannāgatā tā devatā ito cutā tatthūpapannā, mayhampi tathārūpā paññā saṁvijjatī’ti. <br>
  an11.12:5.12 Yasmiṁ, mahānāma, samaye ariyasāvako attano ca tāsañca devatānaṁ saddhañca sīlañca sutañca cāgañca paññañca anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti; <br>
  an11.12:5.13 ujugatamevassa tasmiṁ samaye cittaṁ hoti devatā ārabbha. <br>
  an11.12:5.14 Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.12:5.15 Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati. <br>
  an11.12:5.16 Imaṁ kho tvaṁ, mahānāma, devatānussatiṁ gacchantopi bhāveyyāsi, ṭhitopi bhāveyyāsi, nisinnopi bhāveyyāsi, sayānopi bhāveyyāsi, kammantaṁ adhiṭṭhahantopi bhāveyyāsi, puttasambādhasayanaṁ ajjhāvasantopi bhāveyyāsī”ti. <br>
  an11.12:5.17 Dutiyaṁ. "<br>
  an11.13:0.1 Aṅguttara Nikāya 11.13 <br>
  an11.13:0.2 2. Anussativagga <br>
  an11.13:0.3 Nandiyasutta <br>
  an11.13:1.1 Ekaṁ samayaṁ bhagavā sakkesu viharati kapilavatthusmiṁ nigrodhārāme. <br>
  an11.13:1.2 Tena kho pana samayena bhagavā sāvatthiyaṁ vassāvāsaṁ upagantukāmo hoti. <br>
  an11.13:2.1 Assosi kho nandiyo sakko: <br>
  an11.13:2.2 “bhagavā kira sāvatthiyaṁ vassāvāsaṁ upagantukāmo”ti. <br>
  an11.13:2.3 Atha kho nandiyassa sakkassa etadahosi: <br>
  an11.13:2.4 “yannūnāhampi sāvatthiyaṁ vassāvāsaṁ upagaccheyyaṁ. <br>
  an11.13:2.5 Tattha kammantañceva adhiṭṭhahissāmi, bhagavantañca lacchāmi kālena kālaṁ dassanāyā”ti. <br>
  an11.13:3.1 Atha kho bhagavā sāvatthiyaṁ vassāvāsaṁ upagacchi. <br>
  an11.13:3.2 Nandiyopi kho sakko sāvatthiyaṁ vassāvāsaṁ upagacchi. <br>
  an11.13:3.3 Tattha kammantañceva adhiṭṭhāsi, bhagavantañca labhi kālena kālaṁ dassanāya. <br>
  an11.13:3.4 Tena kho pana samayena sambahulā bhikkhū bhagavato cīvarakammaṁ karonti: <br>
  an11.13:3.5 “niṭṭhitacīvaro bhagavā temāsaccayena cārikaṁ pakkamissatī”ti. <br>
  an11.13:4.1 Assosi kho nandiyo sakko: <br>
  an11.13:4.2 “sambahulā kira bhikkhū bhagavato cīvarakammaṁ karonti: <br>
  an11.13:4.3 ‘niṭṭhitacīvaro bhagavā temāsaccayena cārikaṁ pakkamissatī’”ti. <br>
  an11.13:4.4 Atha kho nandiyo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho nandiyo sakko bhagavantaṁ etadavoca: <br>
  an11.13:4.5 “sutaṁ metaṁ, bhante: <br>
  an11.13:4.6 ‘sambahulā kira bhikkhū bhagavato cīvarakammaṁ karonti—<br>
  an11.13:4.7 niṭṭhitacīvaro bhagavā temāsaccayena cārikaṁ pakkamissatī’ti. <br>
  an11.13:4.8 Tesaṁ no, bhante, nānāvihārehi viharataṁ kenassa vihārena vihātabban”ti? <br>
  an11.13:5.1 “Sādhu sādhu, nandiya. <br>
  an11.13:5.2 Etaṁ kho, nandiya, tumhākaṁ patirūpaṁ kulaputtānaṁ, yaṁ tumhe tathāgataṁ upasaṅkamitvā puccheyyātha: <br>
  an11.13:5.3 ‘tesaṁ no, bhante, nānāvihārehi viharataṁ kenassa vihārena vihātabban’ti? <br>
  an11.13:5.4 Saddho kho, nandiya, ārādhako hoti, no assaddho; <br>
  an11.13:5.5 sīlavā ārādhako hoti, no dussīlo; <br>
  an11.13:5.6 āraddhavīriyo ārādhako hoti, no kusīto; <br>
  an11.13:5.7 upaṭṭhitassati ārādhako hoti, no muṭṭhassati; <br>
  an11.13:5.8 samāhito ārādhako hoti, no asamāhito; <br>
  an11.13:5.9 paññavā ārādhako hoti, no duppañño. <br>
  an11.13:5.10 Imesu kho te, nandiya, chasu dhammesu patiṭṭhāya pañcasu dhammesu ajjhattaṁ sati upaṭṭhāpetabbā. <br>
  an11.13:6.1 Idha tvaṁ, nandiya, tathāgataṁ anussareyyāsi: <br>
  an11.13:6.2 ‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi, satthā devamanussānaṁ buddho bhagavā’ti. <br>
  an11.13:6.3 Iti kho te, nandiya, tathāgataṁ ārabbha ajjhattaṁ sati upaṭṭhāpetabbā. <br>
  an11.13:7.1 Puna caparaṁ tvaṁ, nandiya, dhammaṁ anussareyyāsi: <br>
  an11.13:7.2 ‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti. <br>
  an11.13:7.3 Iti kho te, nandiya, dhammaṁ ārabbha ajjhattaṁ sati upaṭṭhāpetabbā. <br>
  an11.13:8.1 Puna caparaṁ tvaṁ, nandiya, kalyāṇamitte anussareyyāsi: <br>
  an11.13:8.2 ‘lābhā vata me, suladdhaṁ vata me, <br>
  an11.13:8.3 yassa me kalyāṇamittā anukampakā atthakāmā ovādakā anusāsakā’ti. <br>
  an11.13:8.4 Iti kho te, nandiya, kalyāṇamitte ārabbha ajjhattaṁ sati upaṭṭhāpetabbā. <br>
  an11.13:9.1 Puna caparaṁ tvaṁ, nandiya, attano cāgaṁ anussareyyāsi: <br>
  an11.13:9.2 ‘lābhā vata me, suladdhaṁ vata me, <br>
  an11.13:9.3 yohaṁ maccheramalapariyuṭṭhitāya pajāya vigatamalamaccherena cetasā agāraṁ ajjhāvasāmi muttacāgo payatapāṇi vossaggarato yācayogo dānasaṁvibhāgarato’ti. <br>
  an11.13:9.4 Iti kho te, nandiya, cāgaṁ ārabbha ajjhattaṁ sati upaṭṭhāpetabbā. <br>
  an11.13:10.1 Puna caparaṁ tvaṁ, nandiya, devatā anussareyyāsi: <br>
  an11.13:10.2 ‘yā devatā atikkammeva kabaḷīkārāhārabhakkhānaṁ devatānaṁ sahabyataṁ aññataraṁ manomayaṁ kāyaṁ upapannā, tā karaṇīyaṁ attano na samanupassanti katassa vā paticayaṁ’. <br>
  an11.13:10.3 Seyyathāpi, nandiya, bhikkhu asamayavimutto karaṇīyaṁ attano na samanupassati katassa vā paticayaṁ; <br>
  an11.13:10.4 evamevaṁ kho, nandiya, yā tā devatā atikkammeva kabaḷīkārāhārabhakkhānaṁ devatānaṁ sahabyataṁ aññataraṁ manomayaṁ kāyaṁ upapannā, tā karaṇīyaṁ attano na samanupassanti katassa vā paticayaṁ. <br>
  an11.13:10.5 Iti kho te, nandiya, devatā ārabbha ajjhattaṁ sati upaṭṭhāpetabbā. <br>
  an11.13:11.1 Imehi kho, nandiya, ekādasahi dhammehi samannāgato ariyasāvako pajahateva pāpake akusale dhamme, na upādiyati. <br>
  an11.13:11.2 Seyyathāpi, nandiya, kumbho nikkujjo vamateva udakaṁ, no vantaṁ paccāvamati; <br>
  an11.13:11.3 seyyathāpi vā pana, nandiya, sukkhe tiṇadāye aggi mutto ḍahaññeva gacchati, no daḍḍhaṁ paccudāvattati; <br>
  an11.13:11.4 evamevaṁ kho, nandiya, imehi ekādasahi dhammehi samannāgato ariyasāvako pajahateva pāpake akusale dhamme, na upādiyatī”ti. <br>
  an11.13:11.5 Tatiyaṁ. "<br>
  an11.14:0.1 Aṅguttara Nikāya 11.14 <br>
  an11.14:0.2 2. Anussativagga <br>
  an11.14:0.3 Subhūtisutta <br>
  an11.14:1.1 Atha kho āyasmā subhūti saddhena bhikkhunā saddhiṁ yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ subhūtiṁ bhagavā etadavoca: <br>
  an11.14:1.2 “ko nāmāyaṁ, subhūti, bhikkhū”ti? <br>
  an11.14:1.3 “Saddho nāmāyaṁ, bhante, bhikkhu, sudattassa upāsakassa putto, saddhā agārasmā anagāriyaṁ pabbajito”ti. <br>
  an11.14:2.1 “Kacci panāyaṁ, subhūti, saddho bhikkhu sudattassa upāsakassa putto saddhā agārasmā anagāriyaṁ pabbajito sandissati saddhāpadānesū”ti? <br>
  an11.14:2.2 “Etassa, bhagavā, kālo; etassa, sugata, kālo, <br>
  an11.14:2.3 yaṁ bhagavā saddhassa saddhāpadānāni bhāseyya. <br>
  an11.14:2.4 Idānāhaṁ jānissāmi yadi vā ayaṁ bhikkhu sandissati saddhāpadānesu yadi vā no”ti. <br>
  an11.14:3.1 “Tena hi, subhūti, suṇāhi, sādhukaṁ manasi karohi; bhāsissāmī”ti. <br>
  an11.14:3.2 “Evaṁ, bhante”ti kho āyasmā subhūti bhagavato paccassosi. <br>
  an11.14:3.3 Bhagavā etadavoca: <br>
  an11.14:4.1 “Idha, subhūti, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu. <br>
  an11.14:4.2 Yampi, subhūti, bhikkhu sīlavā hoti …pe… samādāya sikkhati sikkhāpadesu, idampi, subhūti, saddhassa saddhāpadānaṁ hoti. <br>
  an11.14:5.1 Puna caparaṁ, subhūti, bhikkhu bahussuto hoti sutadharo sutasannicayo; ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. <br>
  an11.14:5.2 Yampi, subhūti, bhikkhu bahussuto hoti …pe… diṭṭhiyā suppaṭividdhā, idampi, subhūti, saddhassa saddhāpadānaṁ hoti. <br>
  an11.14:6.1 Puna caparaṁ, subhūti, bhikkhu kalyāṇamitto hoti kalyāṇasahāyo kalyāṇasampavaṅko. <br>
  an11.14:6.2 Yampi, subhūti, bhikkhu kalyāṇamitto hoti kalyāṇasahāyo kalyāṇasampavaṅko, idampi, subhūti, saddhassa saddhāpadānaṁ hoti. <br>
  an11.14:7.1 Puna caparaṁ, subhūti, bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ. <br>
  an11.14:7.2 Yampi, subhūti, bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ, idampi, subhūti, saddhassa saddhāpadānaṁ hoti. <br>
  an11.14:8.1 Puna caparaṁ, subhūti, bhikkhu yāni tāni sabrahmacārīnaṁ uccāvacāni kiṅkaraṇīyāni tatra dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ. <br>
  an11.14:8.2 Yampi, subhūti, bhikkhu yāni tāni sabrahmacārīnaṁ uccāvacāni kiṅkaraṇīyāni tatra dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ, idampi, subhūti, saddhassa saddhāpadānaṁ hoti. <br>
  an11.14:9.1 Puna caparaṁ, subhūti, bhikkhu dhammakāmo hoti piyasamudāhāro abhidhamme abhivinaye uḷārapāmojjo. <br>
  an11.14:9.2 Yampi, subhūti, bhikkhu dhammakāmo hoti piyasamudāhāro abhidhamme abhivinaye uḷārapāmojjo, idampi, subhūti, saddhassa saddhāpadānaṁ hoti. <br>
  an11.14:10.1 Puna caparaṁ, subhūti, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu. <br>
  an11.14:10.2 Yampi, subhūti, bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu, idampi, subhūti, saddhassa saddhāpadānaṁ hoti. <br>
  an11.14:11.1 Puna caparaṁ, subhūti, bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī. <br>
  an11.14:11.2 Yampi, subhūti, bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī, idampi, subhūti, saddhassa saddhāpadānaṁ hoti. <br>
  an11.14:12.1 Puna caparaṁ, subhūti, bhikkhu anekavihitaṁ pubbenivāsaṁ anussarati, <br>
  an11.14:12.2 seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattārīsampi jātiyo paññāsampi jātiyo jātisatampi jātisahassampi jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe: ‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto idhūpapanno’ti. Iti sākāraṁ sauddesaṁ anekavihitaṁ pubbenivāsaṁ anussarati. <br>
  an11.14:12.3 Yampi, subhūti, bhikkhu anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati. Idampi, subhūti, saddhassa saddhāpadānaṁ hoti. <br>
  an11.14:13.1 Puna caparaṁ, subhūti, bhikkhu dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti: ‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā. Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ lokaṁ upapannā’ti. Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti. <br>
  an11.14:13.2 Yampi, subhūti, bhikkhu dibbena cakkhunā visuddhena …pe… yathākammūpage satte pajānāti, idampi, subhūti, saddhassa saddhāpadānaṁ hoti. <br>
  an11.14:14.1 Puna caparaṁ, subhūti, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. <br>
  an11.14:14.2 Yampi, subhūti, bhikkhu āsavānaṁ khayā …pe… sacchikatvā upasampajja viharati, idampi, subhūti, saddhassa saddhāpadānaṁ hotī”ti. <br>
  an11.14:15.1 Evaṁ vutte āyasmā subhūti bhagavantaṁ etadavoca: <br>
  an11.14:15.2 “yānimāni, bhante, bhagavatā saddhassa saddhāpadānāni bhāsitāni, saṁvijjanti tāni imassa bhikkhuno, ayañca bhikkhu etesu sandissati. <br>
  an11.14:16.1 Ayaṁ, bhante, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu. <br>
  an11.14:17.1 Ayaṁ, bhante, bhikkhu bahussuto hoti sutadharo sutasannicayo; ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. <br>
  an11.14:18.1 Ayaṁ, bhante, bhikkhu kalyāṇamitto hoti kalyāṇasahāyo kalyāṇasampavaṅko. <br>
  an11.14:19.1 Ayaṁ, bhante, bhikkhu suvaco hoti …pe… anusāsaniṁ. <br>
  an11.14:20.1 Ayaṁ, bhante, bhikkhu yāni tāni sabrahmacārīnaṁ uccāvacāni kiṅkaraṇīyāni tattha dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ. <br>
  an11.14:21.1 Ayaṁ, bhante, bhikkhu dhammakāmo hoti piyasamudāhāro abhidhamme abhivinaye uḷārapāmojjo. <br>
  an11.14:22.1 Ayaṁ, bhante, bhikkhu āraddhavīriyo viharati …pe… thāmavā daḷhaparakkamo anikkhittadhuro kusalesu dhammesu. <br>
  an11.14:23.1 Ayaṁ, bhante, bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī. <br>
  an11.14:24.1 Ayaṁ, bhante, bhikkhu anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati. <br>
  an11.14:25.1 Ayaṁ, bhante, bhikkhu dibbena cakkhunā visuddhena atikkantamānusakena …pe… yathākammūpage satte pajānāti. <br>
  an11.14:26.1 Ayaṁ, bhante, bhikkhu āsavānaṁ khayā …pe… sacchikatvā upasampajja viharati. <br>
  an11.14:26.2 Yānimāni, bhante, bhagavatā saddhassa saddhāpadānāni bhāsitāni, saṁvijjanti tāni imassa bhikkhuno, ayañca bhikkhu etesu sandissatī”ti. <br>
  an11.14:27.1 “Sādhu sādhu, subhūti. <br>
  an11.14:27.2 Tena hi tvaṁ, subhūti, iminā ca saddhena bhikkhunā saddhiṁ vihareyyāsi. <br>
  an11.14:27.3 Yadā ca tvaṁ, subhūti, ākaṅkheyyāsi tathāgataṁ dassanāya, iminā saddhena bhikkhunā saddhiṁ upasaṅkameyyāsi tathāgataṁ dassanāyā”ti. <br>
  an11.14:27.4 Catutthaṁ. "<br>
  an11.15:0.1 Aṅguttara Nikāya 11.15 <br>
  an11.15:0.2 2. Anussativagga <br>
  an11.15:0.3 Mettāsutta <br>
  an11.15:1.1 “Mettāya, bhikkhave, cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ekādasānisaṁsā pāṭikaṅkhā. <br>
  an11.15:2.1 Katame ekādasa? <br>
  an11.15:2.2 Sukhaṁ supati, sukhaṁ paṭibujjhati, na pāpakaṁ supinaṁ passati, manussānaṁ piyo hoti, amanussānaṁ piyo hoti, devatā rakkhanti, nāssa aggi vā visaṁ vā satthaṁ vā kamati, tuvaṭaṁ cittaṁ samādhiyati, mukhavaṇṇo vippasīdati, asammūḷho kālaṁ karoti, uttari appaṭivijjhanto brahmalokūpago hoti. <br>
  an11.15:2.3 Mettāya, bhikkhave, cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ime ekādasānisaṁsā pāṭikaṅkhā”ti. <br>
  an11.15:2.4 Pañcamaṁ. "<br>
  an11.16:0.1 Aṅguttara Nikāya 11.16 <br>
  an11.16:0.2 2. Anussativagga <br>
  an11.16:0.3 Aṭṭhakanāgarasutta <br>
  an11.16:1.1 Ekaṁ samayaṁ āyasmā ānando vesāliyaṁ viharati beluvagāmake. <br>
  an11.16:1.2 Tena kho pana samayena dasamo gahapati aṭṭhakanāgaro pāṭaliputtaṁ anuppatto hoti kenacideva karaṇīyena. <br>
  an11.16:2.1 Atha kho dasamo gahapati aṭṭhakanāgaro yena kukkuṭārāmo yena aññataro bhikkhu tenupasaṅkami; upasaṅkamitvā taṁ bhikkhuṁ etadavoca: <br>
  an11.16:2.2 “kahaṁ nu kho, bhante, āyasmā ānando etarahi viharati? <br>
  an11.16:2.3 Dassanakāmā hi mayaṁ, bhante, āyasmantaṁ ānandan”ti. <br>
  an11.16:2.4 “Eso, gahapati, āyasmā ānando vesāliyaṁ viharati beluvagāmake”ti. <br>
  an11.16:3.1 Atha kho dasamo gahapati aṭṭhakanāgaro pāṭaliputte taṁ karaṇīyaṁ tīretvā yena vesālī beluvagāmako yenāyasmā ānando tenupasaṅkami; upasaṅkamitvā āyasmantaṁ ānandaṁ abhivādetvā ekamantaṁ nisīdi. Ekamantaṁ nisinno kho dasamo gahapati aṭṭhakanāgaro āyasmantaṁ ānandaṁ etadavoca: <br>
  an11.16:3.2 “atthi nu kho, bhante ānanda, tena bhagavatā jānatā passatā arahatā sammāsambuddhena ekadhammo sammadakkhāto, yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti, ananuppattaṁ vā anuttaraṁ yogakkhemaṁ anupāpuṇātī”ti? <br>
  an11.16:3.3 “Atthi kho, gahapati, tena bhagavatā jānatā passatā arahatā sammāsambuddhena ekadhammo sammadakkhāto, yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti, ananuppattaṁ vā anuttaraṁ yogakkhemaṁ anupāpuṇātī”ti. <br>
  an11.16:4.1 “Katamo pana, bhante ānanda, tena bhagavatā jānatā passatā arahatā sammāsambuddhena ekadhammo sammadakkhāto, yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti, ananuppattaṁ vā anuttaraṁ yogakkhemaṁ anupāpuṇātī”ti? <br>
  an11.16:4.2 “Idha, gahapati, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. <br>
  an11.16:4.3 So iti paṭisañcikkhati: <br>
  an11.16:4.4 ‘idampi kho paṭhamaṁ jhānaṁ abhisaṅkhataṁ abhisañcetayitaṁ’. <br>
  an11.16:4.5 ‘Yaṁ kho pana kiñci abhisaṅkhataṁ abhisañcetayitaṁ, tadaniccaṁ nirodhadhamman’ti pajānāti. <br>
  an11.16:4.6 So tattha ṭhito āsavānaṁ khayaṁ pāpuṇāti; <br>
  an11.16:4.7 no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. <br>
  an11.16:4.8 Ayampi kho, gahapati, tena bhagavatā jānatā passatā arahatā sammāsambuddhena ekadhammo sammadakkhāto, yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti, ananuppattaṁ vā anuttaraṁ yogakkhemaṁ anupāpuṇāti. <br>
  an11.16:5.1 Puna caparaṁ, gahapati, bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ …pe… <br>
  an11.16:5.2 tatiyaṁ jhānaṁ …pe… <br>
  an11.16:5.3 catutthaṁ jhānaṁ upasampajja viharati. <br>
  an11.16:5.4 So iti paṭisañcikkhati: <br>
  an11.16:5.5 ‘idampi kho catutthaṁ jhānaṁ abhisaṅkhataṁ abhisañcetayitaṁ’. <br>
  an11.16:5.6 ‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti. <br>
  an11.16:5.7 So tattha ṭhito āsavānaṁ khayaṁ pāpuṇāti; <br>
  an11.16:5.8 no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. <br>
  an11.16:5.9 Ayampi kho, gahapati, tena bhagavatā jānatā passatā arahatā sammāsambuddhena ekadhammo sammadakkhāto, yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati aparikkhīṇā vā āsavā parikkhayaṁ gacchanti, ananuppattaṁ vā anuttaraṁ yogakkhemaṁ anupāpuṇāti. <br>
  an11.16:6.1 Puna caparaṁ, gahapati, bhikkhu mettāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā ekaṁ disaṁ pharitvā viharati vipulena mahaggatena appamāṇena averena abyāpajjena pharitvā viharati. <br>
  an11.16:6.2 So iti paṭisañcikkhati: <br>
  an11.16:6.3 ‘ayampi kho mettā cetovimutti abhisaṅkhatā abhisañcetayitā’. <br>
  an11.16:6.4 ‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti. <br>
  an11.16:6.5 So tattha ṭhito āsavānaṁ khayaṁ pāpuṇāti; <br>
  an11.16:6.6 no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. <br>
  an11.16:6.7 Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti. <br>
  an11.16:7.1 Puna caparaṁ, gahapati, bhikkhu karuṇāsahagatena cetasā …pe… <br>
  an11.16:7.2 muditāsahagatena cetasā …pe… <br>
  an11.16:7.3 upekkhāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ. <br>
  an11.16:7.4 Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjena pharitvā viharati. <br>
  an11.16:7.5 So iti paṭisañcikkhati: <br>
  an11.16:7.6 ‘ayampi kho upekkhācetovimutti abhisaṅkhatā abhisañcetayitā’. <br>
  an11.16:7.7 ‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti. <br>
  an11.16:7.8 So tattha ṭhito āsavānaṁ khayaṁ pāpuṇāti; <br>
  an11.16:7.9 no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. <br>
  an11.16:7.10 Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti. <br>
  an11.16:8.1 Puna caparaṁ, gahapati, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati. <br>
  an11.16:8.2 So iti paṭisañcikkhati: <br>
  an11.16:8.3 ‘ayampi kho ākāsānañcāyatanasamāpatti abhisaṅkhatā abhisañcetayitā’. <br>
  an11.16:8.4 ‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti. <br>
  an11.16:8.5 So tattha ṭhito āsavānaṁ khayaṁ pāpuṇāti; <br>
  an11.16:8.6 no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. <br>
  an11.16:8.7 Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti. <br>
  an11.16:9.1 Puna caparaṁ, gahapati, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe… <br>
  an11.16:9.2 sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati. <br>
  an11.16:9.3 So iti paṭisañcikkhati: <br>
  an11.16:9.4 ‘ayampi kho ākiñcaññāyatanasamāpatti abhisaṅkhatā abhisañcetayitā’. <br>
  an11.16:9.5 ‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti. <br>
  an11.16:9.6 So tattha ṭhito āsavānaṁ khayaṁ pāpuṇāti; <br>
  an11.16:9.7 no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. <br>
  an11.16:9.8 Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇātī”ti. <br>
  an11.16:10.1 Evaṁ vutte dasamo gahapati aṭṭhakanāgaro āyasmantaṁ ānandaṁ etadavoca: <br>
  an11.16:10.2 “seyyathāpi, bhante ānanda, puriso ekaṁ nidhimukhaṁ gavesanto sakideva ekādasa nidhimukhāni adhigaccheyya; <br>
  an11.16:10.3 evamevaṁ kho ahaṁ, bhante, ekaṁ amatadvāraṁ gavesanto sakideva ekādasa amatadvārāni alatthaṁ sevanāya. <br>
  an11.16:10.4 Seyyathāpi, bhante, purisassa agāraṁ ekādasa dvāraṁ. So tasmiṁ agāre āditte ekamekenapi dvārena sakkuṇeyya attānaṁ sotthiṁ kātuṁ; <br>
  an11.16:10.5 evamevaṁ kho ahaṁ, bhante, imesaṁ ekādasannaṁ amatadvārānaṁ ekamekenapi amatadvārena sakkuṇissāmi attānaṁ sotthiṁ kātuṁ. <br>
  an11.16:10.6 Ime hi nāma, bhante, aññatitthiyā ācariyassa ācariyadhanaṁ pariyesissanti. <br>
  an11.16:10.7 Kiṁ panāhaṁ āyasmato ānandassa pūjaṁ na karissāmī”ti. <br>
  an11.16:11.1 Atha kho dasamo gahapati aṭṭhakanāgaro vesālikañca pāṭaliputtakañca bhikkhusaṅghaṁ sannipātāpetvā paṇītena khādanīyena bhojanīyena sahatthā santappesi sampavāresi. <br>
  an11.16:11.2 Ekamekañca bhikkhuṁ paccekaṁ dussayugena acchādesi, āyasmantañca ānandaṁ ticīvarena. <br>
  an11.16:11.3 Āyasmato ānandassa pañcasataṁ vihāraṁ kārāpesīti. <br>
  an11.16:11.4 Chaṭṭhaṁ. "<br>
  an11.17:0.1 Aṅguttara Nikāya 11.17 <br>
  an11.17:0.2 2. Anussativagga <br>
  an11.17:0.3 Gopālasutta <br>
  an11.17:1.1 “Ekādasahi, bhikkhave, aṅgehi samannāgato gopālako abhabbo gogaṇaṁ pariharituṁ phātiṁ kātuṁ. <br>
  an11.17:1.2 Katamehi ekādasahi? <br>
  an11.17:1.3 Idha, bhikkhave, gopālako na rūpaññū hoti, na lakkhaṇakusalo hoti, na āsāṭikaṁ hāretā hoti, na vaṇaṁ paṭicchādetā hoti, na dhūmaṁ kattā hoti, na titthaṁ jānāti, na pītaṁ jānāti, na vīthiṁ jānāti, na gocarakusalo hoti, anavasesadohī ca hoti, ye te usabhā gopitaro gopariṇāyakā te na atirekapūjāya pūjetā hoti. <br>
  an11.17:1.4 Imehi kho, bhikkhave, ekādasahi aṅgehi samannāgato gopālako abhabbo gogaṇaṁ pariharituṁ phātiṁ kātuṁ. <br>
  an11.17:2.1 Evamevaṁ kho, bhikkhave, ekādasahi dhammehi samannāgato bhikkhu abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ. <br>
  an11.17:2.2 Katamehi ekādasahi? <br>
  an11.17:2.3 Idha, bhikkhave, bhikkhu na rūpaññū hoti, na lakkhaṇakusalo hoti, na āsāṭikaṁ hāretā hoti, na vaṇaṁ paṭicchādetā hoti, na dhūmaṁ kattā hoti, na titthaṁ jānāti, na pītaṁ jānāti, na vīthiṁ jānāti, na gocarakusalo hoti, anavasesadohī ca hoti, ye te bhikkhū therā rattaññū cirapabbajitā saṅghapitaro saṅghapariṇāyakā te na atirekapūjāya pūjetā hoti. <br>
  an11.17:3.1 Kathañca, bhikkhave, bhikkhu na rūpaññū hoti? <br>
  an11.17:3.2 Idha, bhikkhave, bhikkhu yaṁ kiñci rūpaṁ (…) ‘cattāri mahābhūtāni, catunnañca mahābhūtānaṁ upādāyarūpan’ti yathābhūtaṁ nappajānāti. <br>
  an11.17:3.3 Evaṁ kho, bhikkhave, bhikkhu na rūpaññū hoti. <br>
  an11.17:4.1 Kathañca, bhikkhave, bhikkhu na lakkhaṇakusalo hoti? <br>
  an11.17:4.2 Idha, bhikkhave, bhikkhu ‘kammalakkhaṇo bālo, kammalakkhaṇo paṇḍito’ti yathābhūtaṁ nappajānāti. <br>
  an11.17:4.3 Evaṁ kho, bhikkhave, bhikkhu na lakkhaṇakusalo hoti. <br>
  an11.17:5.1 Kathañca, bhikkhave, bhikkhu na āsāṭikaṁ hāretā hoti? <br>
  an11.17:5.2 Idha, bhikkhave, bhikkhu uppannaṁ kāmavitakkaṁ adhivāseti nappajahati na vinodeti na byantīkaroti na anabhāvaṁ gameti, uppannaṁ byāpādavitakkaṁ … uppannaṁ vihiṁsāvitakkaṁ … <br>
  an11.17:5.3 uppannuppanne pāpake akusale dhamme adhivāseti nappajahati na vinodeti na byantīkaroti na anabhāvaṁ gameti. <br>
  an11.17:5.4 Evaṁ kho, bhikkhave, bhikkhu na āsāṭikaṁ hāretā hoti. <br>
  an11.17:6.1 Kathañca, bhikkhave, bhikkhu na vaṇaṁ paṭicchādetā hoti? <br>
  an11.17:6.2 Idha, bhikkhave, bhikkhu cakkhunā rūpaṁ disvā nimittaggāhī hoti anubyañjanaggāhī; <br>
  an11.17:6.3 yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati; na rakkhati cakkhundriyaṁ, cakkhundriye saṁvaraṁ nāpajjati. <br>
  an11.17:6.4 Sotena saddaṁ sutvā … <br>
  an11.17:6.5 ghānena gandhaṁ ghāyitvā … <br>
  an11.17:6.6 jivhāya rasaṁ sāyitvā … <br>
  an11.17:6.7 kāyena phoṭṭhabbaṁ phusitvā … <br>
  an11.17:6.8 manasā dhammaṁ viññāya nimittaggāhī hoti anubyañjanaggāhī; <br>
  an11.17:6.9 yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati; na rakkhati manindriyaṁ, manindriye saṁvaraṁ nāpajjati. <br>
  an11.17:6.10 Evaṁ kho, bhikkhave, bhikkhu na vaṇaṁ paṭicchādetā hoti. <br>
  an11.17:7.1 Kathañca, bhikkhave, bhikkhu na dhūmaṁ kattā hoti? <br>
  an11.17:7.2 Idha, bhikkhave, bhikkhu na yathāsutaṁ yathāpariyattaṁ dhammaṁ vitthārena paresaṁ desetā hoti. <br>
  an11.17:7.3 Evaṁ kho, bhikkhave, bhikkhu na dhūmaṁ kattā hoti. <br>
  an11.17:8.1 Kathañca, bhikkhave, bhikkhu na titthaṁ jānāti? <br>
  an11.17:8.2 Idha, bhikkhave, bhikkhu ye te bhikkhū bahussutā āgatāgamā dhammadharā vinayadharā mātikādharā, te kālena kālaṁ upasaṅkamitvā na paripucchati na paripañhati: <br>
  an11.17:8.3 ‘idaṁ, bhante, kathaṁ, imassa ko attho’ti? <br>
  an11.17:8.4 Tassa te āyasmanto avivaṭañceva na vivaranti, anuttānīkatañca na uttānīkaronti, anekavihitesu ca kaṅkhāṭhāniyesu dhammesu kaṅkhaṁ na paṭivinodenti. <br>
  an11.17:8.5 Evaṁ kho, bhikkhave, bhikkhu na titthaṁ jānāti. <br>
  an11.17:9.1 Kathañca, bhikkhave, bhikkhu na pītaṁ jānāti? <br>
  an11.17:9.2 Idha, bhikkhave, bhikkhu tathāgatappavedite dhammavinaye desiyamāne na labhati atthavedaṁ, na labhati dhammavedaṁ, na labhati dhammūpasaṁhitaṁ pāmojjaṁ. <br>
  an11.17:9.3 Evaṁ kho, bhikkhave, bhikkhu na pītaṁ jānāti. <br>
  an11.17:10.1 Kathañca, bhikkhave, bhikkhu na vīthiṁ jānāti? <br>
  an11.17:10.2 Idha, bhikkhave, bhikkhu ariyaṁ aṭṭhaṅgikaṁ maggaṁ yathābhūtaṁ nappajānāti. <br>
  an11.17:10.3 Evaṁ kho, bhikkhave, bhikkhu na vīthiṁ jānāti. <br>
  an11.17:11.1 Kathañca, bhikkhave, bhikkhu na gocarakusalo hoti? <br>
  an11.17:11.2 Idha, bhikkhave, bhikkhu cattāro satipaṭṭhāne yathābhūtaṁ nappajānāti. <br>
  an11.17:11.3 Evaṁ kho, bhikkhave, bhikkhu na gocarakusalo hoti. <br>
  an11.17:12.1 Kathañca, bhikkhave, bhikkhu anavasesadohī hoti? <br>
  an11.17:12.2 Idha, bhikkhave, bhikkhuṁ saddhā gahapatikā abhihaṭṭhuṁ pavārenti cīvarapiṇḍapātasenāsanagilānapaccayabhesajjaparikkhārehi. Tatra bhikkhu mattaṁ na jānāti paṭiggahaṇāya. <br>
  an11.17:12.3 Evaṁ kho, bhikkhave, bhikkhu anavasesadohī hoti. <br>
  an11.17:13.1 Kathañca, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, te na atirekapūjāya pūjetā hoti? <br>
  an11.17:13.2 Idha, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, tesu na mettaṁ kāyakammaṁ paccupaṭṭhāpeti āvi ceva raho ca, na mettaṁ vacīkammaṁ … na mettaṁ manokammaṁ paccupaṭṭhāpeti āvi ceva raho ca. <br>
  an11.17:13.3 Evaṁ kho, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, na te atirekapūjāya pūjetā hoti. <br>
  an11.17:14.1 Imehi kho, bhikkhave, ekādasahi dhammehi samannāgato bhikkhu abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ. <br>
  an11.17:15.1 Ekādasahi, bhikkhave, aṅgehi samannāgato gopālako bhabbo gogaṇaṁ pariharituṁ phātiṁ kātuṁ. <br>
  an11.17:15.2 Katamehi ekādasahi? <br>
  an11.17:15.3 Idha, bhikkhave, gopālako rūpaññū hoti, lakkhaṇakusalo hoti, āsāṭikaṁ hāretā hoti, vaṇaṁ paṭicchādetā hoti, dhūmaṁ kattā hoti, titthaṁ jānāti, pītaṁ jānāti, vīthiṁ jānāti, gocarakusalo hoti, sāvasesadohī ca hoti, ye te usabhā gopitaro gopariṇāyakā te atirekapūjāya pūjetā hoti—<br>
  an11.17:15.4 imehi kho, bhikkhave, ekādasahi aṅgehi samannāgato gopālako bhabbo gogaṇaṁ pariharituṁ phātiṁ kātuṁ. <br>
  an11.17:16.1 Evamevaṁ kho, bhikkhave, ekādasahi dhammehi samannāgato bhikkhu bhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ. <br>
  an11.17:16.2 Katamehi ekādasahi? <br>
  an11.17:16.3 Idha, bhikkhave, bhikkhu rūpaññū hoti, lakkhaṇakusalo hoti, āsāṭikaṁ hāretā hoti, vaṇaṁ paṭicchādetā hoti, dhūmaṁ kattā hoti, titthaṁ jānāti, pītaṁ jānāti, vīthiṁ jānāti, gocarakusalo hoti, sāvasesadohī ca hoti, ye te bhikkhū therā rattaññū cirapabbajitā saṅghapitaro saṅghapariṇāyakā te atirekapūjāya pūjetā hoti. <br>
  an11.17:17.1 Kathañca, bhikkhave, bhikkhu rūpaññū hoti? <br>
  an11.17:17.2 Idha, bhikkhave, bhikkhu yaṁ kiñci rūpaṁ ‘cattāri mahābhūtāni, catunnañca mahābhūtānaṁ upādāyarūpan’ti yathābhūtaṁ pajānāti. <br>
  an11.17:17.3 Evaṁ kho, bhikkhave, bhikkhu rūpaññū hoti. <br>
  an11.17:18.1 Kathañca, bhikkhave, bhikkhu lakkhaṇakusalo hoti? <br>
  an11.17:18.2 Idha, bhikkhave, bhikkhu ‘kammalakkhaṇo bālo, kammalakkhaṇo paṇḍito’ti yathābhūtaṁ pajānāti. <br>
  an11.17:18.3 Evaṁ kho, bhikkhave, bhikkhu lakkhaṇakusalo hoti. <br>
  an11.17:19.1 Kathañca, bhikkhave, bhikkhu āsāṭikaṁ hāretā hoti? <br>
  an11.17:19.2 Idha, bhikkhave, bhikkhu uppannaṁ kāmavitakkaṁ nādhivāseti pajahati vinodeti byantīkaroti anabhāvaṁ gameti, uppannaṁ byāpādavitakkaṁ … uppannaṁ vihiṁsāvitakkaṁ … uppannuppanne pāpake akusale dhamme nādhivāseti pajahati vinodeti byantīkaroti anabhāvaṁ gameti. <br>
  an11.17:19.3 Evaṁ kho, bhikkhave, bhikkhu āsāṭikaṁ hāretā hoti. <br>
  an11.17:20.1 Kathañca, bhikkhave, bhikkhu vaṇaṁ paṭicchādetā hoti? <br>
  an11.17:20.2 Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī; <br>
  an11.17:20.3 yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati; rakkhati cakkhundriyaṁ, cakkhundriye saṁvaraṁ āpajjati. <br>
  an11.17:20.4 Sotena saddaṁ sutvā … <br>
  an11.17:20.5 ghānena gandhaṁ ghāyitvā … <br>
  an11.17:20.6 jivhāya rasaṁ sāyitvā … <br>
  an11.17:20.7 kāyena phoṭṭhabbaṁ phusitvā … <br>
  an11.17:20.8 manasā dhammaṁ viññāya na nimittaggāhī hoti nānubyañjanaggāhī; <br>
  an11.17:20.9 yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati; rakkhati manindriyaṁ, manindriye saṁvaraṁ āpajjati. <br>
  an11.17:20.10 Evaṁ kho, bhikkhave, bhikkhu vaṇaṁ paṭicchādetā hoti. <br>
  an11.17:21.1 Kathañca, bhikkhave, bhikkhu dhūmaṁ kattā hoti? <br>
  an11.17:21.2 Idha, bhikkhave, bhikkhu yathāsutaṁ yathāpariyattaṁ dhammaṁ vitthārena paresaṁ desetā hoti. <br>
  an11.17:21.3 Evaṁ kho, bhikkhave, bhikkhu dhūmaṁ kattā hoti. <br>
  an11.17:22.1 Kathañca, bhikkhave, bhikkhu titthaṁ jānāti? <br>
  an11.17:22.2 Idha, bhikkhave, bhikkhu ye te bhikkhū bahussutā āgatāgamā dhammadharā vinayadharā mātikādharā, te kālena kālaṁ upasaṅkamitvā paripucchati paripañhati: <br>
  an11.17:22.3 ‘idaṁ, bhante, kathaṁ, imassa ko attho’ti? <br>
  an11.17:22.4 Tassa te āyasmanto avivaṭañceva vivaranti, anuttānīkatañca uttānīkaronti, anekavihitesu ca kaṅkhāṭhāniyesu dhammesu kaṅkhaṁ paṭivinodenti. <br>
  an11.17:22.5 Evaṁ kho, bhikkhave, bhikkhu titthaṁ jānāti. <br>
  an11.17:23.1 Kathañca, bhikkhave, bhikkhu pītaṁ jānāti? <br>
  an11.17:23.2 Idha, bhikkhave, bhikkhu tathāgatappavedite dhammavinaye desiyamāne labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ. <br>
  an11.17:23.3 Evaṁ kho, bhikkhave, bhikkhu pītaṁ jānāti. <br>
  an11.17:24.1 Kathañca, bhikkhave, bhikkhu vīthiṁ jānāti? <br>
  an11.17:24.2 Idha, bhikkhave, bhikkhu ariyaṁ aṭṭhaṅgikaṁ maggaṁ yathābhūtaṁ pajānāti. <br>
  an11.17:24.3 Evaṁ kho, bhikkhave, bhikkhu vīthiṁ jānāti. <br>
  an11.17:25.1 Kathañca, bhikkhave, bhikkhu gocarakusalo hoti? <br>
  an11.17:25.2 Idha, bhikkhave, bhikkhu cattāro satipaṭṭhāne yathābhūtaṁ pajānāti. <br>
  an11.17:25.3 Evaṁ kho, bhikkhave, bhikkhu gocarakusalo hoti. <br>
  an11.17:26.1 Kathañca, bhikkhave, bhikkhu sāvasesadohī hoti? <br>
  an11.17:26.2 Idha, bhikkhave, bhikkhu saddhā gahapatikā abhihaṭṭhuṁ pavārenti cīvarapiṇḍapātasenāsanagilānapaccayabhesajjaparikkhārehi. <br>
  an11.17:26.3 Tatra bhikkhu mattaṁ jānāti paṭiggahaṇāya. <br>
  an11.17:26.4 Evaṁ kho, bhikkhave, bhikkhu sāvasesadohī hoti. <br>
  an11.17:27.1 Kathañca, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, te atirekapūjāya pūjetā hoti? <br>
  an11.17:27.2 Idha, bhikkhave, bhikkhu ye te therā rattaññū cirapabbajitā saṅghapitaro saṅghapariṇāyakā, tesu mettaṁ kāyakammaṁ paccupaṭṭhāpeti āvi ceva raho ca, mettaṁ vacīkammaṁ … mettaṁ manokammaṁ paccupaṭṭhāpeti āvi ceva raho ca. <br>
  an11.17:27.3 Evaṁ kho, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, te atirekapūjāya pūjetā hoti. <br>
  an11.17:28.1 Imehi kho, bhikkhave, ekādasahi dhammehi samannāgato bhikkhu bhabbo imasmiṁ dhammavinaye vuddhiṁ virūḷhiṁ vepullaṁ āpajjitun”ti. <br>
  an11.17:28.2 Sattamaṁ. "<br>
  an11.18:0.1 Aṅguttara Nikāya 11.18 <br>
  an11.18:0.2 2. Anussativagga <br>
  an11.18:0.3 Paṭhamasamādhisutta <br>
  an11.18:1.1 Atha kho sambahulā bhikkhū yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ: <br>
  an11.18:2.1 “Siyā nu kho, bhante, bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti? <br>
  an11.18:3.1 “Siyā, bhikkhave, bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti. <br>
  an11.18:4.1 “Yathā kathaṁ pana, bhante, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti? <br>
  an11.18:5.1 “Idha, bhikkhave, bhikkhu evaṁsaññī hoti: <br>
  an11.18:5.2 ‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. <br>
  an11.18:5.3 Evaṁ kho, bhikkhave, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti. <br>
  an11.18:5.4 Aṭṭhamaṁ. "<br>
  an11.19:0.1 Aṅguttara Nikāya 11.19 <br>
  an11.19:0.2 2. Anussativagga <br>
  an11.19:0.3 Dutiyasamādhisutta <br>
  an11.19:1.1 Tatra kho bhagavā bhikkhū āmantesi: <br>
  an11.19:1.2 “bhikkhavo”ti. <br>
  an11.19:1.3 “Bhadante”ti te bhikkhū bhagavato paccassosuṁ. <br>
  an11.19:1.4 Bhagavā etadavoca: <br>
  an11.19:2.1 “Siyā nu kho, bhikkhave, bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa …pe… na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti? <br>
  an11.19:2.2 “Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata, bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti. <br>
  an11.19:3.1 “Tena hi, bhikkhave, suṇātha, sādhukaṁ manasi karotha, bhāsissāmī”ti. <br>
  an11.19:3.2 “Evaṁ, bhante”ti kho te bhikkhū bhagavato paccassosuṁ. <br>
  an11.19:3.3 Bhagavā etadavoca: <br>
  an11.19:4.1 “Siyā, bhikkhave, bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti. <br>
  an11.19:5.1 “Yathā kathaṁ pana, bhante, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti? <br>
  an11.19:6.1 “Idha, bhikkhave, bhikkhu evaṁsaññī hoti: <br>
  an11.19:6.2 ‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. <br>
  an11.19:6.3 Evaṁ kho, bhikkhave, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti. <br>
  an11.19:6.4 Navamaṁ. "<br>
  an11.20:0.1 Aṅguttara Nikāya 11.20 <br>
  an11.20:0.2 2. Anussativagga <br>
  an11.20:0.3 Tatiyasamādhisutta <br>
  an11.20:1.1 Atha kho sambahulā bhikkhū yenāyasmā sāriputto tenupasaṅkamiṁsu; upasaṅkamitvā āyasmatā sāriputtena saddhiṁ sammodiṁsu. <br>
  an11.20:1.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ sāriputtaṁ etadavocuṁ: <br>
  an11.20:2.1 “Siyā nu kho, āvuso sāriputta, bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti? <br>
  an11.20:2.2 “Siyā, āvuso, bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti. <br>
  an11.20:3.1 “Yathā kathaṁ pana, āvuso sāriputta, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti? <br>
  an11.20:4.1 “Idha, āvuso, bhikkhu evaṁsaññī hoti: <br>
  an11.20:4.2 ‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. <br>
  an11.20:4.3 Evaṁ kho, āvuso, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti. <br>
  an11.20:4.4 Dasamaṁ. "<br>
  an11.21:0.1 Aṅguttara Nikāya 11.21 <br>
  an11.21:0.2 2. Anussativagga <br>
  an11.21:0.3 Catutthasamādhisutta <br>
  an11.21:1.1 Tatra kho āyasmā sāriputto bhikkhū āmantesi: <br>
  an11.21:1.2 “siyā nu kho, āvuso, bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti? <br>
  an11.21:2.1 “Dūratopi kho mayaṁ, āvuso, āgaccheyyāma āyasmato sāriputtassa santike etassa bhāsitassa atthamaññātuṁ. <br>
  an11.21:2.2 Sādhu vatāyasmantaṁyeva sāriputtaṁ paṭibhātu etassa bhāsitassa attho. <br>
  an11.21:2.3 Āyasmato sāriputtassa sutvā bhikkhū dhāressantī”ti. <br>
  an11.21:3.1 “Tenahāvuso, suṇātha, sādhukaṁ manasi karotha; bhāsissāmī”ti. <br>
  an11.21:3.2 “Evamāvuso”ti kho te bhikkhū āyasmato sāriputtassa paccassosuṁ. <br>
  an11.21:3.3 Āyasmā sāriputto etadavoca: <br>
  an11.21:4.1 “Siyā, āvuso, bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti. <br>
  an11.21:5.1 “Yathā kathaṁ panāvuso, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti? <br>
  an11.21:6.1 “Idha, āvuso, bhikkhu evaṁsaññī hoti: <br>
  an11.21:6.2 ‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. <br>
  an11.21:6.3 Evaṁ kho, āvuso, siyā bhikkhuno tathārūpo samādhipaṭilābho yathā neva pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa; saññī ca pana assā”ti. <br>
  an11.21:6.4 Ekādasamaṁ. <br>
  an11.21:6.5 Anussativaggo dutiyo. <br>
  an11.21:7.0 Tassuddānaṁ <br>
  an11.21:7.1 Dve vuttā mahānāmena, <br>
  an11.21:7.2 nandiyena subhūtinā; <br>
  an11.21:7.3 Mettā aṭṭhako gopālo, <br>
  an11.21:7.4 cattāro ca samādhināti. "<br>
  an11.22:0.1 Aṅguttara Nikāya 11 <br>
  an11.22:0.2 Paṭhamapaṇṇāsaka <br>
  an11.22:0.3 Sāmaññavagga <br>
  an11.22:0.4 ~ <br>
  an11.22:1.1 “Ekādasahi, bhikkhave, aṅgehi samannāgato gopālako abhabbo gogaṇaṁ pariharituṁ phātiṁ kātuṁ. <br>
  an11.22:1.2 Katamehi ekādasahi? <br>
  an11.22:1.3 Idha, bhikkhave, gopālako na rūpaññū hoti, na lakkhaṇakusalo hoti, na āsāṭikaṁ hāretā hoti, na vaṇaṁ paṭicchādetā hoti, na dhūmaṁ kattā hoti, na titthaṁ jānāti, na pītaṁ jānāti, na vīthiṁ jānāti, na gocarakusalo hoti, anavasesadohī ca hoti, ye te usabhā gopitaro gopariṇāyakā te na atirekapūjāya pūjetā hoti—<br>
  an11.22:1.4 imehi kho, bhikkhave, ekādasahi aṅgehi samannāgato gopālako abhabbo gogaṇaṁ pariharituṁ phātiṁ kātuṁ. <br>
  an11.22:2.1 Evamevaṁ kho, bhikkhave, ekādasahi dhammehi samannāgato bhikkhu abhabbo cakkhusmiṁ aniccānupassī viharituṁ… <br>
  an11.22:3.1 pe… <br>
  an11.23:1.1 abhabbo cakkhusmiṁ dukkhānupassī viharituṁ… <br>
  an11.24:1.1 abhabbo cakkhusmiṁ anattānupassī viharituṁ… <br>
  an11.25:1.1 abhabbo cakkhusmiṁ khayānupassī viharituṁ… <br>
  an11.26:1.1 abhabbo cakkhusmiṁ vayānupassī viharituṁ… <br>
  an11.27:1.1 abhabbo cakkhusmiṁ virāgānupassī viharituṁ… <br>
  an11.28:1.1 abhabbo cakkhusmiṁ nirodhānupassī viharituṁ… <br>
  an11.29:1.1 abhabbo cakkhusmiṁ paṭinissaggānupassī viharituṁ”. "<br>
  an11.30-69:0.1 Aṅguttara Nikāya 11 <br>
  an11.30-69:0.2 Paṭhamapaṇṇāsaka <br>
  an11.30-69:0.3 Sāmaññavagga <br>
  an11.30-69:0.4 ~ <br>
  an11.30-69:1.1 … <br>
  an11.30-69:1.2 Sotasmiṁ… <br>
  an11.30-69:1.3 ghānasmiṁ… <br>
  an11.30-69:1.4 jivhāya… <br>
  an11.30-69:1.5 kāyasmiṁ… <br>
  an11.30-69:1.6 manasmiṁ… "<br>
  an11.70-117:0.1 Aṅguttara Nikāya 11 <br>
  an11.70-117:0.2 Paṭhamapaṇṇāsaka <br>
  an11.70-117:0.3 Sāmaññavagga <br>
  an11.70-117:0.4 ~ <br>
  an11.70-117:1.1 … <br>
  an11.70-117:1.2 Rūpesu… <br>
  an11.70-117:1.3 saddesu… <br>
  an11.70-117:1.4 gandhesu… <br>
  an11.70-117:1.5 rasesu… <br>
  an11.70-117:1.6 phoṭṭhabbesu… <br>
  an11.70-117:1.7 dhammesu… "<br>
  an11.118-165:0.1 Aṅguttara Nikāya 11 <br>
  an11.118-165:0.2 Paṭhamapaṇṇāsaka <br>
  an11.118-165:0.3 Sāmaññavagga <br>
  an11.118-165:0.4 ~ <br>
  an11.118-165:1.1 … <br>
  an11.118-165:1.2 Cakkhuviññāṇe… <br>
  an11.118-165:1.3 sotaviññāṇe… <br>
  an11.118-165:1.4 ghānaviññāṇe… <br>
  an11.118-165:1.5 jivhāviññāṇe… <br>
  an11.118-165:1.6 kāyaviññāṇe… <br>
  an11.118-165:1.7 manoviññāṇe… "<br>
  an11.166-213:0.1 Aṅguttara Nikāya 11 <br>
  an11.166-213:0.2 Paṭhamapaṇṇāsaka <br>
  an11.166-213:0.3 Sāmaññavagga <br>
  an11.166-213:0.4 ~ <br>
  an11.166-213:1.1 … <br>
  an11.166-213:1.2 Cakkhusamphasse… <br>
  an11.166-213:1.3 sotasamphasse… <br>
  an11.166-213:1.4 ghānasamphasse… <br>
  an11.166-213:1.5 jivhāsamphasse… <br>
  an11.166-213:1.6 kāyasamphasse… <br>
  an11.166-213:1.7 manosamphasse… "<br>
  an11.214-261:0.1 Aṅguttara Nikāya 11 <br>
  an11.214-261:0.2 Paṭhamapaṇṇāsaka <br>
  an11.214-261:0.3 Sāmaññavagga <br>
  an11.214-261:0.4 ~ <br>
  an11.214-261:1.1 … <br>
  an11.214-261:1.2 Cakkhusamphassajāya vedanāya… <br>
  an11.214-261:1.3 sotasamphassajāya vedanāya… <br>
  an11.214-261:1.4 ghānasamphassajāya vedanāya… <br>
  an11.214-261:1.5 jivhāsamphassajāya vedanāya… <br>
  an11.214-261:1.6 kāyasamphassajāya vedanāya… <br>
  an11.214-261:1.7 manosamphassajāya vedanāya… "<br>
  an11.262-309:0.1 Aṅguttara Nikāya 11 <br>
  an11.262-309:0.2 Paṭhamapaṇṇāsaka <br>
  an11.262-309:0.3 Sāmaññavagga <br>
  an11.262-309:0.4 ~ <br>
  an11.262-309:1.1 … <br>
  an11.262-309:1.2 Rūpasaññāya… <br>
  an11.262-309:1.3 saddasaññāya… <br>
  an11.262-309:1.4 gandhasaññāya… <br>
  an11.262-309:1.5 rasasaññāya… <br>
  an11.262-309:1.6 phoṭṭhabbasaññāya… <br>
  an11.262-309:1.7 dhammasaññāya… "<br>
  an11.310-357:0.1 Aṅguttara Nikāya 11 <br>
  an11.310-357:0.2 Paṭhamapaṇṇāsaka <br>
  an11.310-357:0.3 Sāmaññavagga <br>
  an11.310-357:0.4 ~ <br>
  an11.310-357:1.1 … <br>
  an11.310-357:1.2 Rūpasañcetanāya… <br>
  an11.310-357:1.3 saddasañcetanāya… <br>
  an11.310-357:1.4 gandhasañcetanāya… <br>
  an11.310-357:1.5 rasasañcetanāya… <br>
  an11.310-357:1.6 phoṭṭhabbasañcetanāya… <br>
  an11.310-357:1.7 dhammasañcetanāya… "<br>
  an11.358-405:0.1 Aṅguttara Nikāya 11 <br>
  an11.358-405:0.2 Paṭhamapaṇṇāsaka <br>
  an11.358-405:0.3 Sāmaññavagga <br>
  an11.358-405:0.4 ~ <br>
  an11.358-405:1.1 … <br>
  an11.358-405:1.2 Rūpataṇhāya… <br>
  an11.358-405:1.3 saddataṇhāya… <br>
  an11.358-405:1.4 gandhataṇhāya… <br>
  an11.358-405:1.5 rasataṇhāya… <br>
  an11.358-405:1.6 phoṭṭhabbataṇhāya… <br>
  an11.358-405:1.7 dhammataṇhāya… "<br>
  an11.406-453:0.1 Aṅguttara Nikāya 11 <br>
  an11.406-453:0.2 Paṭhamapaṇṇāsaka <br>
  an11.406-453:0.3 Sāmaññavagga <br>
  an11.406-453:0.4 ~ <br>
  an11.406-453:1.1 … <br>
  an11.406-453:1.2 Rūpavitakke… <br>
  an11.406-453:1.3 saddavitakke… <br>
  an11.406-453:1.4 gandhavitakke… <br>
  an11.406-453:1.5 rasavitakke… <br>
  an11.406-453:1.6 phoṭṭhabbavitakke… <br>
  an11.406-453:1.7 dhammavitakke… "<br>
  an11.454-501:0.1 Aṅguttara Nikāya 11 <br>
  an11.454-501:0.2 Paṭhamapaṇṇāsaka <br>
  an11.454-501:0.3 Sāmaññavagga <br>
  an11.454-501:0.4 ~ <br>
  an11.454-501:1.1 … <br>
  an11.454-501:1.2 Rūpavicāre… <br>
  an11.454-501:1.3 saddavicāre… <br>
  an11.454-501:1.4 gandhavicāre… <br>
  an11.454-501:1.5 rasavicāre… <br>
  an11.454-501:1.6 phoṭṭhabbavicāre… <br>
  an11.454-501:1.7 dhammavicāre aniccānupassī viharituṁ… <br>
  an11.454-501:1.8 dukkhānupassī viharituṁ… <br>
  an11.454-501:1.9 anattānupassī viharituṁ… <br>
  an11.454-501:1.10 khayānupassī viharituṁ… <br>
  an11.454-501:1.11 vayānupassī viharituṁ… <br>
  an11.454-501:1.12 virāgānupassī viharituṁ… <br>
  an11.454-501:1.13 nirodhānupassī viharituṁ… <br>
  an11.454-501:1.14 paṭinissaggānupassī viharituṁ… pe… "<br>
  an11.502-981:0.1 Aṅguttara Nikāya 11 <br>
  an11.502-981:0.2 Paṭhamapaṇṇāsaka <br>
  an11.502-981:0.3 Sāmaññavagga <br>
  an11.502-981:0.4 ~ <br>
  an11.502-981:1.1 Ekādasahi, bhikkhave, aṅgehi samannāgato gopālako bhabbo gogaṇaṁ pariharituṁ phātikātuṁ. <br>
  an11.502-981:1.2 Katamehi ekādasahi? <br>
  an11.502-981:1.3 Idha, bhikkhave, gopālako rūpaññū hoti… pe… <br>
  an11.502-981:2.1 Evameva kho, bhikkhave, ekādasahi dhammehi samannāgato bhikkhu bhabbo cakkhusmiṁ aniccānupassī viharituṁ… <br>
  an11.502-981:2.2 pe… <br>
  an11.502-981:2.3 paṭinissaggānupassī viharitunti. "<br>
  an11.982:0.1 Aṅguttara Nikāya 11 <br>
  an11.982:0.2 Paṭhamapaṇṇāsaka <br>
  an11.982:0.3 Rāgapeyyāla <br>
  an11.982:0.4 ~ <br>
  an11.982:1.1 “Rāgassa, bhikkhave, abhiññāya ekādasa dhammā bhāvetabbā. <br>
  an11.982:1.2 Katame ekādasa? <br>
  an11.982:1.3 Paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ, mettācetovimutti, karuṇācetovimutti, muditācetovimutti, upekkhācetovimutti, ākāsānañcāyatanaṁ, viññāṇañcāyatanaṁ, ākiñcaññāyatanaṁ—<br>
  an11.982:1.4 rāgassa, bhikkhave, abhiññāya ime ekādasa dhammā bhāvetabbā”. "<br>
  an11.983-991:0.1 Aṅguttara Nikāya 11 <br>
  an11.983-991:0.2 Paṭhamapaṇṇāsaka <br>
  an11.983-991:0.3 Rāgapeyyāla <br>
  an11.983-991:0.4 ~ <br>
  an11.983-991:1.1 “Rāgassa, bhikkhave, pariññāya… <br>
  an11.983-991:1.2 parikkhayāya… <br>
  an11.983-991:1.3 pahānāya… <br>
  an11.983-991:1.4 khayāya… <br>
  an11.983-991:1.5 vayāya… <br>
  an11.983-991:1.6 virāgāya… <br>
  an11.983-991:1.7 nirodhāya… <br>
  an11.983-991:1.8 cāgāya… <br>
  an11.983-991:1.9 paṭinissaggāya… <br>
  an11.983-991:1.10 ime ekādasa dhammā bhāvetabbā”. "<br>
  an11.992-1151:0.1 Aṅguttara Nikāya 11 <br>
  an11.992-1151:0.2 Paṭhamapaṇṇāsaka <br>
  an11.992-1151:0.3 Rāgapeyyāla <br>
  an11.992-1151:0.4 ~ <br>
  an11.992-1151:1.1 “Dosassa… pe… <br>
  an11.992-1151:1.2 mohassa… <br>
  an11.992-1151:1.3 kodhassa… <br>
  an11.992-1151:1.4 upanāhassa… <br>
  an11.992-1151:1.5 makkhassa… <br>
  an11.992-1151:1.6 paḷāsassa… <br>
  an11.992-1151:1.7 issāya… <br>
  an11.992-1151:1.8 macchariyassa… <br>
  an11.992-1151:1.9 māyāya… <br>
  an11.992-1151:1.10 sāṭheyyassa… <br>
  an11.992-1151:1.11 thambhassa… <br>
  an11.992-1151:1.12 sārambhassa… <br>
  an11.992-1151:1.13 mānassa… <br>
  an11.992-1151:1.14 atimānassa… <br>
  an11.992-1151:1.15 madassa… <br>
  an11.992-1151:1.16 pamādassa abhiññāya…pe… <br>
  an11.992-1151:1.17 pariññāya… <br>
  an11.992-1151:1.18 parikkhayāya… <br>
  an11.992-1151:1.19 pahānāya… <br>
  an11.992-1151:1.20 khayāya… <br>
  an11.992-1151:1.21 vayāya… <br>
  an11.992-1151:1.22 virāgāya… <br>
  an11.992-1151:1.23 nirodhāya… <br>
  an11.992-1151:1.24 cāgāya… <br>
  an11.992-1151:1.25 paṭinissaggāya ime ekādasa dhammā bhāvetabbā”ti. <br>
  an11.992-1151:2.1 Idamavoca bhagavā. <br>
  an11.992-1151:2.2 Attamanā te bhikkhū bhagavato bhāsitaṁ abhinandunti. <br>
  an11.992-1151:2.3 Rāgapeyyālaṁ niṭṭhitaṁ. <br>
  an11.992-1151:3.1 Nava suttasahassāni, <br>
  an11.992-1151:3.2 bhiyyo pañcasatāni ca; <br>
  an11.992-1151:3.3 Sattapaññāsa suttantā, <br>
  an11.992-1151:3.4 aṅguttarasamāyutāti. <br>
  an11.992-1151:3.5 Ekādasakanipātapāḷi niṭṭhitā. <br>
  an11.992-1151:3.6 Aṅguttaranikāyo samatto. "<br>
</body>
</html>
