<!DOCTYPE html>
<html lang="en">
<head>
<meta charset="UTF-8">
</head>
<body>
  sn12.1:0.1 Saṁyutta Nikāya 12.1 <br>
  sn12.1:0.2 1. Buddhavagga <br>
  sn12.1:0.3 Paṭiccasamuppādasutta <br>
  sn12.1:1.1 Evaṁ me sutaṁ—<br>
  sn12.1:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  sn12.1:1.3 Tatra kho bhagavā bhikkhū āmantesi: <br>
  sn12.1:1.4 “bhikkhavo”ti. <br>
  sn12.1:1.5 “Bhadante”ti te bhikkhū bhagavato paccassosuṁ. <br>
  sn12.1:1.6 Bhagavā etadavoca: <br>
  sn12.1:1.7 “paṭiccasamuppādaṁ vo, bhikkhave, desessāmi. <br>
  sn12.1:1.8 Taṁ suṇātha, sādhukaṁ manasi karotha, bhāsissāmī”ti. <br>
  sn12.1:1.9 “Evaṁ, bhante”ti kho te bhikkhū bhagavato paccassosuṁ. <br>
  sn12.1:1.10 Bhagavā etadavoca: <br>
  sn12.1:2.1 “Katamo ca, bhikkhave, paṭiccasamuppādo? <br>
  sn12.1:2.2 Avijjāpaccayā, bhikkhave, saṅkhārā; <br>
  sn12.1:2.3 saṅkhārapaccayā viññāṇaṁ; <br>
  sn12.1:2.4 viññāṇapaccayā nāmarūpaṁ; <br>
  sn12.1:2.5 nāmarūpapaccayā saḷāyatanaṁ; <br>
  sn12.1:2.6 saḷāyatanapaccayā phasso; <br>
  sn12.1:2.7 phassapaccayā vedanā; <br>
  sn12.1:2.8 vedanāpaccayā taṇhā; <br>
  sn12.1:2.9 taṇhāpaccayā upādānaṁ; <br>
  sn12.1:2.10 upādānapaccayā bhavo; <br>
  sn12.1:2.11 bhavapaccayā jāti; <br>
  sn12.1:2.12 jātipaccayā jarāmaraṇaṁ sokaparidevadukkhadomanassupāyāsā sambhavanti. <br>
  sn12.1:2.13 Evametassa kevalassa dukkhakkhandhassa samudayo hoti. <br>
  sn12.1:2.14 Ayaṁ vuccati, bhikkhave, paṭiccasamuppādo. <br>
  sn12.1:3.1 Avijjāya tveva asesavirāganirodhā saṅkhāranirodho; <br>
  sn12.1:3.2 saṅkhāranirodhā viññāṇanirodho; <br>
  sn12.1:3.3 viññāṇanirodhā nāmarūpanirodho; <br>
  sn12.1:3.4 nāmarūpanirodhā saḷāyatananirodho; <br>
  sn12.1:3.5 saḷāyatananirodhā phassanirodho; <br>
  sn12.1:3.6 phassanirodhā vedanānirodho; <br>
  sn12.1:3.7 vedanānirodhā taṇhānirodho; <br>
  sn12.1:3.8 taṇhānirodhā upādānanirodho; <br>
  sn12.1:3.9 upādānanirodhā bhavanirodho; <br>
  sn12.1:3.10 bhavanirodhā jātinirodho; <br>
  sn12.1:3.11 jātinirodhā jarāmaraṇaṁ sokaparidevadukkhadomanassupāyāsā nirujjhanti. <br>
  sn12.1:3.12 Evametassa kevalassa dukkhakkhandhassa nirodho hotī”ti. <br>
  sn12.1:3.13 Idamavoca bhagavā. <br>
  sn12.1:3.14 Attamanā te bhikkhū bhagavato bhāsitaṁ abhinandunti. <br>
  sn12.1:3.15 Paṭhamaṁ. "<br>
  sn12.2:0.1 Saṁyutta Nikāya 12.2 <br>
  sn12.2:0.2 1. Buddhavagga <br>
  sn12.2:0.3 Vibhaṅgasutta <br>
  sn12.2:1.1 Sāvatthiyaṁ viharati. <br>
  sn12.2:1.2 “Paṭiccasamuppādaṁ vo, bhikkhave, desessāmi vibhajissāmi. <br>
  sn12.2:1.3 Taṁ suṇātha, sādhukaṁ manasi karotha, bhāsissāmī”ti. <br>
  sn12.2:1.4 “Evaṁ, bhante”ti kho te bhikkhū bhagavato paccassosuṁ. <br>
  sn12.2:1.5 Bhagavā etadavoca: <br>
  sn12.2:2.1 “Katamo ca, bhikkhave, paṭiccasamuppādo? <br>
  sn12.2:2.2 Avijjāpaccayā, bhikkhave, saṅkhārā; <br>
  sn12.2:2.3 saṅkhārapaccayā viññāṇaṁ; <br>
  sn12.2:2.4 viññāṇapaccayā nāmarūpaṁ; <br>
  sn12.2:2.5 nāmarūpapaccayā saḷāyatanaṁ; <br>
  sn12.2:2.6 saḷāyatanapaccayā phasso; <br>
  sn12.2:2.7 phassapaccayā vedanā; <br>
  sn12.2:2.8 vedanāpaccayā taṇhā; <br>
  sn12.2:2.9 taṇhāpaccayā upādānaṁ; <br>
  sn12.2:2.10 upādānapaccayā bhavo; <br>
  sn12.2:2.11 bhavapaccayā jāti; <br>
  sn12.2:2.12 jātipaccayā jarāmaraṇaṁ sokaparidevadukkhadomanassupāyāsā sambhavanti. <br>
  sn12.2:2.13 Evametassa kevalassa dukkhakkhandhassa samudayo hoti. <br>
  sn12.2:3.1 Katamañca, bhikkhave, jarāmaraṇaṁ? <br>
  sn12.2:3.2 Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko; <br>
  sn12.2:3.3 ayaṁ vuccati jarā. <br>
  sn12.2:3.4 Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo (…), <br>
  sn12.2:3.5 idaṁ vuccati maraṇaṁ. <br>
  sn12.2:3.6 Iti ayañca jarā, idañca maraṇaṁ. <br>
  sn12.2:3.7 Idaṁ vuccati, bhikkhave, jarāmaraṇaṁ. <br>
  sn12.2:4.1 Katamā ca, bhikkhave, jāti? <br>
  sn12.2:4.2 Yā tesaṁ tesaṁ sattānaṁ tamhi tamhi sattanikāye jāti sañjāti okkanti abhinibbatti khandhānaṁ pātubhāvo āyatanānaṁ paṭilābho. <br>
  sn12.2:4.3 Ayaṁ vuccati, bhikkhave, jāti. <br>
  sn12.2:5.1 Katamo ca, bhikkhave, bhavo? <br>
  sn12.2:5.2 Tayome, bhikkhave, bhavā—<br>
  sn12.2:5.3 kāmabhavo, rūpabhavo, arūpabhavo. <br>
  sn12.2:5.4 Ayaṁ vuccati, bhikkhave, bhavo. <br>
  sn12.2:6.1 Katamañca, bhikkhave, upādānaṁ? <br>
  sn12.2:6.2 Cattārimāni, bhikkhave, upādānāni—<br>
  sn12.2:6.3 kāmupādānaṁ, diṭṭhupādānaṁ, sīlabbatupādānaṁ, attavādupādānaṁ. <br>
  sn12.2:6.4 Idaṁ vuccati, bhikkhave, upādānaṁ. <br>
  sn12.2:7.1 Katamā ca, bhikkhave, taṇhā? <br>
  sn12.2:7.2 Chayime, bhikkhave, taṇhākāyā—<br>
  sn12.2:7.3 rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. <br>
  sn12.2:7.4 Ayaṁ vuccati, bhikkhave, taṇhā. <br>
  sn12.2:8.1 Katamā ca, bhikkhave, vedanā? <br>
  sn12.2:8.2 Chayime, bhikkhave, vedanākāyā—<br>
  sn12.2:8.3 cakkhusamphassajā vedanā, sotasamphassajā vedanā, ghānasamphassajā vedanā, jivhāsamphassajā vedanā, kāyasamphassajā vedanā, manosamphassajā vedanā. <br>
  sn12.2:8.4 Ayaṁ vuccati, bhikkhave, vedanā. <br>
  sn12.2:9.1 Katamo ca, bhikkhave, phasso? <br>
  sn12.2:9.2 Chayime, bhikkhave, phassakāyā—<br>
  sn12.2:9.3 cakkhusamphasso, sotasamphasso, ghānasamphasso, jivhāsamphasso, kāyasamphasso, manosamphasso. <br>
  sn12.2:9.4 Ayaṁ vuccati, bhikkhave, phasso. <br>
  sn12.2:10.1 Katamañca, bhikkhave, saḷāyatanaṁ? <br>
  sn12.2:10.2 Cakkhāyatanaṁ, sotāyatanaṁ, ghānāyatanaṁ, jivhāyatanaṁ, kāyāyatanaṁ, manāyatanaṁ—<br>
  sn12.2:10.3 idaṁ vuccati, bhikkhave, saḷāyatanaṁ. <br>
  sn12.2:11.1 Katamañca, bhikkhave, nāmarūpaṁ? <br>
  sn12.2:11.2 Vedanā, saññā, cetanā, phasso, manasikāro—<br>
  sn12.2:11.3 idaṁ vuccati nāmaṁ. <br>
  sn12.2:11.4 Cattāro ca mahābhūtā, catunnañca mahābhūtānaṁ upādāyarūpaṁ. <br>
  sn12.2:11.5 Idaṁ vuccati rūpaṁ. <br>
  sn12.2:11.6 Iti idañca nāmaṁ, idañca rūpaṁ. <br>
  sn12.2:11.7 Idaṁ vuccati, bhikkhave, nāmarūpaṁ. <br>
  sn12.2:12.1 Katamañca, bhikkhave, viññāṇaṁ? <br>
  sn12.2:12.2 Chayime, bhikkhave, viññāṇakāyā—<br>
  sn12.2:12.3 cakkhuviññāṇaṁ, sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manoviññāṇaṁ. <br>
  sn12.2:12.4 Idaṁ vuccati, bhikkhave, viññāṇaṁ. <br>
  sn12.2:13.1 Katame ca, bhikkhave, saṅkhārā? <br>
  sn12.2:13.2 Tayome, bhikkhave, saṅkhārā—<br>
  sn12.2:13.3 kāyasaṅkhāro, vacīsaṅkhāro, cittasaṅkhāro. <br>
  sn12.2:13.4 Ime vuccanti, bhikkhave, saṅkhārā. <br>
  sn12.2:14.1 Katamā ca, bhikkhave, avijjā? <br>
  sn12.2:14.2 Yaṁ kho, bhikkhave, dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā paṭipadāya aññāṇaṁ. <br>
  sn12.2:14.3 Ayaṁ vuccati, bhikkhave, avijjā. <br>
  sn12.2:15.1 Iti kho, bhikkhave, avijjāpaccayā saṅkhārā; <br>
  sn12.2:15.2 saṅkhārapaccayā viññāṇaṁ …pe… <br>
  sn12.2:15.3 evametassa kevalassa dukkhakkhandhassa samudayo hoti. <br>
  sn12.2:15.4 Avijjāya tveva asesavirāganirodhā saṅkhāranirodho; <br>
  sn12.2:15.5 saṅkhāranirodhā viññāṇanirodho …pe… <br>
  sn12.2:15.6 evametassa kevalassa dukkhakkhandhassa nirodho hotī”ti. <br>
  sn12.2:15.7 Dutiyaṁ. "<br>
  sn12.3:0.1 Saṁyutta Nikāya 12.3 <br>
  sn12.3:0.2 1. Buddhavagga <br>
  sn12.3:0.3 Paṭipadāsutta <br>
  sn12.3:1.1 Sāvatthiyaṁ viharati …pe… <br>
  sn12.3:1.2 “micchāpaṭipadañca vo, bhikkhave, desessāmi sammāpaṭipadañca. <br>
  sn12.3:1.3 Taṁ suṇātha, sādhukaṁ manasi karotha, bhāsissāmī”ti. <br>
  sn12.3:1.4 “Evaṁ, bhante”ti kho te bhikkhū bhagavato paccassosuṁ. <br>
  sn12.3:1.5 Bhagavā etadavoca: <br>
  sn12.3:2.1 “Katamā ca, bhikkhave, micchāpaṭipadā? <br>
  sn12.3:2.2 Avijjāpaccayā, bhikkhave, saṅkhārā; <br>
  sn12.3:2.3 saṅkhārapaccayā viññāṇaṁ …pe… <br>
  sn12.3:2.4 evametassa kevalassa dukkhakkhandhassa samudayo hoti. <br>
  sn12.3:2.5 Ayaṁ vuccati, bhikkhave, micchāpaṭipadā. <br>
  sn12.3:3.1 Katamā ca, bhikkhave, sammāpaṭipadā? <br>
  sn12.3:3.2 Avijjāya tveva asesavirāganirodhā saṅkhāranirodho; <br>
  sn12.3:3.3 saṅkhāranirodhā viññāṇanirodho …pe… <br>
  sn12.3:3.4 evametassa kevalassa dukkhakkhandhassa nirodho hoti. <br>
  sn12.3:3.5 Ayaṁ vuccati, bhikkhave, sammāpaṭipadā”ti. <br>
  sn12.3:3.6 Tatiyaṁ. "<br>
  sn12.4:0.1 Saṁyutta Nikāya 12.4 <br>
  sn12.4:0.2 1. Buddhavagga <br>
  sn12.4:0.3 Vipassīsutta <br>
  sn12.4:1.1 Sāvatthiyaṁ viharati …pe… <br>
  sn12.4:1.2 “vipassissa, bhikkhave, bhagavato arahato sammāsambuddhassa pubbeva sambodhā anabhisambuddhassa bodhisattasseva sato etadahosi: <br>
  sn12.4:1.3 ‘kicchaṁ vatāyaṁ loko āpanno jāyati ca jīyati ca mīyati ca cavati ca upapajjati ca. <br>
  sn12.4:1.4 Atha ca panimassa dukkhassa nissaraṇaṁ nappajānāti jarāmaraṇassa. <br>
  sn12.4:1.5 Kudāssu nāma imassa dukkhassa nissaraṇaṁ paññāyissati jarāmaraṇassā’ti? <br>
  sn12.4:2.1 Atha kho, bhikkhave, vipassissa bodhisattassa etadahosi: <br>
  sn12.4:2.2 ‘kimhi nu kho sati jarāmaraṇaṁ hoti, kiṁpaccayā jarāmaraṇan’ti? <br>
  sn12.4:2.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:2.4 ‘jātiyā kho sati jarāmaraṇaṁ hoti, jātipaccayā jarāmaraṇan’ti. <br>
  sn12.4:3.1 Atha kho, bhikkhave, vipassissa bodhisattassa etadahosi: <br>
  sn12.4:3.2 ‘kimhi nu kho sati jāti hoti, kiṁpaccayā jātī’ti? <br>
  sn12.4:3.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:3.4 ‘bhave kho sati jāti hoti, bhavapaccayā jātī’ti. <br>
  sn12.4:4.1 Atha kho, bhikkhave, vipassissa bodhisattassa etadahosi: <br>
  sn12.4:4.2 ‘kimhi nu kho sati bhavo hoti, kiṁpaccayā bhavo’ti? <br>
  sn12.4:4.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:4.4 ‘upādāne kho sati bhavo hoti, upādānapaccayā bhavo’ti. <br>
  sn12.4:5.1 Atha kho, bhikkhave, vipassissa bodhisattassa etadahosi: <br>
  sn12.4:5.2 ‘kimhi nu kho sati upādānaṁ hoti, kiṁpaccayā upādānan’ti? <br>
  sn12.4:5.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:5.4 ‘taṇhāya kho sati upādānaṁ hoti, taṇhāpaccayā upādānan’ti. <br>
  sn12.4:6.1 Atha kho, bhikkhave, vipassissa bodhisattassa etadahosi: <br>
  sn12.4:6.2 ‘kimhi nu kho sati taṇhā hoti, kiṁpaccayā taṇhā’ti? <br>
  sn12.4:6.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:6.4 ‘vedanāya kho sati taṇhā hoti, vedanāpaccayā taṇhā’ti. <br>
  sn12.4:7.1 Atha kho, bhikkhave, vipassissa bodhisattassa etadahosi: <br>
  sn12.4:7.2 ‘kimhi nu kho sati vedanā hoti, kiṁpaccayā vedanā’ti? <br>
  sn12.4:7.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:7.4 ‘phasse kho sati vedanā hoti, phassapaccayā vedanā’ti. <br>
  sn12.4:8.1 Atha kho, bhikkhave, vipassissa bodhisattassa etadahosi: <br>
  sn12.4:8.2 ‘kimhi nu kho sati phasso hoti, kiṁpaccayā phasso’ti? <br>
  sn12.4:8.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:8.4 ‘saḷāyatane kho sati phasso hoti, saḷāyatanapaccayā phasso’ti. <br>
  sn12.4:9.1 Atha kho, bhikkhave, vipassissa bodhisattassa etadahosi: <br>
  sn12.4:9.2 ‘kimhi nu kho sati saḷāyatanaṁ hoti, kiṁpaccayā saḷāyatanan’ti? <br>
  sn12.4:9.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:9.4 ‘nāmarūpe kho sati saḷāyatanaṁ hoti, nāmarūpapaccayā saḷāyatanan’ti. <br>
  sn12.4:10.1 Atha kho, bhikkhave, vipassissa bodhisattassa etadahosi: <br>
  sn12.4:10.2 ‘kimhi nu kho sati nāmarūpaṁ hoti, kiṁpaccayā nāmarūpan’ti? <br>
  sn12.4:10.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:10.4 ‘viññāṇe kho sati nāmarūpaṁ hoti, viññāṇapaccayā nāmarūpan’ti. <br>
  sn12.4:11.1 Atha kho, bhikkhave, vipassissa bodhisattassa etadahosi: <br>
  sn12.4:11.2 ‘kimhi nu kho sati viññāṇaṁ hoti, kiṁpaccayā viññāṇan’ti? <br>
  sn12.4:11.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:11.4 ‘saṅkhāresu kho sati viññāṇaṁ hoti, saṅkhārapaccayā viññāṇan’ti. <br>
  sn12.4:12.1 Atha kho, bhikkhave, vipassissa bodhisattassa etadahosi: <br>
  sn12.4:12.2 ‘kimhi nu kho sati saṅkhārā honti, kiṁpaccayā saṅkhārā’ti? <br>
  sn12.4:12.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:12.4 ‘avijjāya kho sati saṅkhārā honti, avijjāpaccayā saṅkhārā’ti. <br>
  sn12.4:13.1 Iti hidaṁ avijjāpaccayā saṅkhārā; <br>
  sn12.4:13.2 saṅkhārapaccayā viññāṇaṁ …pe… <br>
  sn12.4:13.3 evametassa kevalassa dukkhakkhandhassa samudayo hoti. <br>
  sn12.4:13.4 ‘Samudayo, samudayo’ti kho, bhikkhave, vipassissa bodhisattassa pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi. <br>
  sn12.4:14.1 Atha kho, bhikkhave, vipassissa bodhisattassa etadahosi: <br>
  sn12.4:14.2 ‘kimhi nu kho asati jarāmaraṇaṁ na hoti, kissa nirodhā jarāmaraṇanirodho’ti? <br>
  sn12.4:14.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:14.4 ‘jātiyā kho asati jarāmaraṇaṁ na hoti, jātinirodhā jarāmaraṇanirodho’ti. <br>
  sn12.4:15.1 Atha kho, bhikkhave, vipassissa bodhisattassa etadahosi: <br>
  sn12.4:15.2 ‘kimhi nu kho asati jāti na hoti, kissa nirodhā jātinirodho’ti? <br>
  sn12.4:15.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:15.4 ‘bhave kho asati jāti na hoti, bhavanirodhā jātinirodho’ti. <br>
  sn12.4:16.1 Atha kho, bhikkhave, vipassissa bodhisattassa etadahosi: <br>
  sn12.4:16.2 ‘kimhi nu kho asati bhavo na hoti, kissa nirodhā bhavanirodho’ti? <br>
  sn12.4:16.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:16.4 ‘upādāne kho asati bhavo na hoti, upādānanirodhā bhavanirodho’ti. <br>
  sn12.4:17.1 Atha kho, bhikkhave, vipassissa bodhisattassa etadahosi: <br>
  sn12.4:17.2 ‘kimhi nu kho asati upādānaṁ na hoti, kissa nirodhā upādānanirodho’ti? <br>
  sn12.4:17.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:17.4 ‘taṇhāya kho asati upādānaṁ na hoti, taṇhānirodhā upādānanirodho’ti. <br>
  sn12.4:18.1 Atha kho, bhikkhave, vipassissa bodhisattassa etadahosi: <br>
  sn12.4:18.2 ‘kimhi nu kho asati taṇhā na hoti, kissa nirodhā taṇhānirodho’ti? <br>
  sn12.4:18.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:18.4 ‘vedanāya kho asati taṇhā na hoti, vedanānirodhā taṇhānirodho’ti. <br>
  sn12.4:19.1 Atha kho, bhikkhave, vipassissa bodhisattassa etadahosi: <br>
  sn12.4:19.2 ‘kimhi nu kho asati vedanā na hoti, kissa nirodhā vedanānirodho’ti? <br>
  sn12.4:19.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:19.4 ‘phasse kho asati vedanā na hoti, phassanirodhā vedanānirodho’ti. <br>
  sn12.4:20.1 Atha kho, bhikkhave, vipassissa bodhisattassa etadahosi: <br>
  sn12.4:20.2 ‘kimhi nu kho asati phasso na hoti, kissa nirodhā phassanirodho’ti? <br>
  sn12.4:20.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:20.4 ‘saḷāyatane kho asati phasso na hoti, saḷāyatananirodhā phassanirodho’ti. <br>
  sn12.4:21.1 Atha kho, bhikkhave, vipassissa bodhisattassa etadahosi: <br>
  sn12.4:21.2 ‘kimhi nu kho asati saḷāyatanaṁ na hoti, kissa nirodhā saḷāyatananirodho’ti? <br>
  sn12.4:21.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:21.4 ‘nāmarūpe kho asati saḷāyatanaṁ na hoti, nāmarūpanirodhā saḷāyatananirodho’ti. <br>
  sn12.4:22.1 Atha kho, bhikkhave, vipassissa bodhisattassa etadahosi: <br>
  sn12.4:22.2 ‘kimhi nu kho asati nāmarūpaṁ na hoti, kissa nirodhā nāmarūpanirodho’ti? <br>
  sn12.4:22.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:22.4 ‘viññāṇe kho asati nāmarūpaṁ na hoti, viññāṇanirodhā nāmarūpanirodho’ti. <br>
  sn12.4:23.1 Atha kho, bhikkhave, vipassissa bodhisattassa etadahosi: <br>
  sn12.4:23.2 ‘kimhi nu kho asati viññāṇaṁ na hoti, kissa nirodhā viññāṇanirodho’ti? <br>
  sn12.4:23.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:23.4 ‘saṅkhāresu kho asati viññāṇaṁ na hoti, saṅkhāranirodhā viññāṇanirodho’ti. <br>
  sn12.4:24.1 Atha kho, bhikkhave, vipassissa bodhisattassa etadahosi: <br>
  sn12.4:24.2 ‘kimhi nu kho asati saṅkhārā na honti, kissa nirodhā saṅkhāranirodho’ti? <br>
  sn12.4:24.3 Atha kho, bhikkhave, vipassissa bodhisattassa yoniso manasikārā ahu paññāya abhisamayo: <br>
  sn12.4:24.4 ‘avijjāya kho asati saṅkhārā na honti, avijjānirodhā saṅkhāranirodho’ti. <br>
  sn12.4:25.1 Iti hidaṁ avijjānirodhā saṅkhāranirodho; <br>
  sn12.4:25.2 saṅkhāranirodhā viññāṇanirodho …pe… <br>
  sn12.4:25.3 evametassa kevalassa dukkhakkhandhassa nirodho hotīti. <br>
  sn12.4:25.4 ‘Nirodho, nirodho’ti kho, bhikkhave, vipassissa bodhisattassa pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādī”ti. <br>
  sn12.4:25.5 Catutthaṁ. <br>
  sn12.4:26.1 (Sattannampi buddhānaṁ evaṁ vitthāretabbo.) "<br>
  sn12.5:0.1 Saṁyutta Nikāya 12.5 <br>
  sn12.5:0.2 1. Buddhavagga <br>
  sn12.5:0.3 Sikhīsutta <br>
  sn12.5:1.1 “Sikhissa, bhikkhave, bhagavato arahato sammāsambuddhassa …pe…. "<br>
  sn12.6:0.1 Saṁyutta Nikāya 12.6 <br>
  sn12.6:0.2 1. Buddhavagga <br>
  sn12.6:0.3 Vessabhūsutta <br>
  sn12.6:1.1 “Vessabhussa, bhikkhave, bhagavato arahato sammāsambuddhassa …pe…. "<br>
  sn12.7:0.1 Saṁyutta Nikāya 12.7 <br>
  sn12.7:0.2 1. Buddhavagga <br>
  sn12.7:0.3 Kakusandhasutta <br>
  sn12.7:1.1 “Kakusandhassa, bhikkhave, bhagavato arahato sammāsambuddhassa …pe…. "<br>
  sn12.8:0.1 Saṁyutta Nikāya 12.8 <br>
  sn12.8:0.2 1. Buddhavagga <br>
  sn12.8:0.3 Koṇāgamanasutta <br>
  sn12.8:1.1 “Koṇāgamanassa, bhikkhave, bhagavato arahato sammāsambuddhassa …pe…. "<br>
  sn12.9:0.1 Saṁyutta Nikāya 12.9 <br>
  sn12.9:0.2 1. Buddhavagga <br>
  sn12.9:0.3 Kassapasutta <br>
  sn12.9:1.1 “Kassapassa, bhikkhave, bhagavato arahato sammāsambuddhassa …pe…. "<br>
  sn12.10:0.1 Saṁyutta Nikāya 12.10 <br>
  sn12.10:0.2 1. Buddhavagga <br>
  sn12.10:0.3 Gotamasutta <br>
  sn12.10:1.1 “Pubbeva me, bhikkhave, sambodhā anabhisambuddhassa bodhisattasseva sato etadahosi: <br>
  sn12.10:1.2 ‘kicchaṁ vatāyaṁ loko āpanno jāyati ca jīyati ca mīyati ca cavati ca upapajjati ca. <br>
  sn12.10:1.3 Atha ca panimassa dukkhassa nissaraṇaṁ nappajānāti jarāmaraṇassa. <br>
  sn12.10:1.4 Kudāssu nāma imassa dukkhassa nissaraṇaṁ paññāyissati jarāmaraṇassā’ti? <br>
  sn12.10:2.1 Tassa mayhaṁ, bhikkhave, etadahosi: <br>
  sn12.10:2.2 ‘kimhi nu kho sati jarāmaraṇaṁ hoti, kiṁpaccayā jarāmaraṇan’ti? <br>
  sn12.10:2.3 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.10:2.4 ‘jātiyā kho sati jarāmaraṇaṁ hoti, jātipaccayā jarāmaraṇan’ti. <br>
  sn12.10:3.1 Tassa mayhaṁ, bhikkhave, etadahosi: <br>
  sn12.10:3.2 ‘kimhi nu kho sati jāti hoti …pe… <br>
  sn12.10:3.3 bhavo … <br>
  sn12.10:3.4 upādānaṁ … <br>
  sn12.10:3.5 taṇhā … <br>
  sn12.10:3.6 vedanā … <br>
  sn12.10:3.7 phasso … <br>
  sn12.10:3.8 saḷāyatanaṁ … <br>
  sn12.10:3.9 nāmarūpaṁ … <br>
  sn12.10:3.10 viññāṇaṁ … <br>
  sn12.10:3.11 saṅkhārā honti, kiṁpaccayā saṅkhārā’ti? <br>
  sn12.10:3.12 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.10:3.13 ‘avijjāya kho sati saṅkhārā honti, avijjāpaccayā saṅkhārā’ti. <br>
  sn12.10:4.1 Iti hidaṁ avijjāpaccayā saṅkhārā; <br>
  sn12.10:4.2 saṅkhārapaccayā viññāṇaṁ …pe… <br>
  sn12.10:4.3 evametassa kevalassa dukkhakkhandhassa samudayo hoti. <br>
  sn12.10:4.4 ‘Samudayo, samudayo’ti kho me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi. <br>
  sn12.10:5.1 Tassa mayhaṁ, bhikkhave, etadahosi: <br>
  sn12.10:5.2 ‘kimhi nu kho asati jarāmaraṇaṁ na hoti, kissa nirodhā jarāmaraṇanirodho’ti? <br>
  sn12.10:5.3 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.10:5.4 ‘jātiyā kho asati jarāmaraṇaṁ na hoti, jātinirodhā jarāmaraṇanirodho’ti. <br>
  sn12.10:6.1 Tassa mayhaṁ, bhikkhave, etadahosi: <br>
  sn12.10:6.2 ‘kimhi nu kho asati jāti na hoti …pe… <br>
  sn12.10:6.3 bhavo … <br>
  sn12.10:6.4 upādānaṁ … <br>
  sn12.10:6.5 taṇhā … <br>
  sn12.10:6.6 vedanā … <br>
  sn12.10:6.7 phasso … <br>
  sn12.10:6.8 saḷāyatanaṁ … <br>
  sn12.10:6.9 nāmarūpaṁ … <br>
  sn12.10:6.10 viññāṇaṁ … <br>
  sn12.10:6.11 saṅkhārā na honti, kissa nirodhā saṅkhāranirodho’ti? <br>
  sn12.10:6.12 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.10:6.13 ‘avijjāya kho asati saṅkhārā na honti, avijjānirodhā saṅkhāranirodho’ti. <br>
  sn12.10:7.1 Iti hidaṁ avijjānirodhā saṅkhāranirodho; <br>
  sn12.10:7.2 saṅkhāranirodhā viññāṇanirodho …pe… <br>
  sn12.10:7.3 evametassa kevalassa dukkhakkhandhassa nirodho hoti. <br>
  sn12.10:7.4 ‘Nirodho, nirodho’ti kho me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādī”ti. <br>
  sn12.10:7.5 Dasamo. <br>
  sn12.10:7.6 Buddhavaggo paṭhamo. <br>
  sn12.10:8.0 Tassuddānaṁ <br>
  sn12.10:8.1 Desanā vibhaṅgapaṭipadā ca, <br>
  sn12.10:8.2 Vipassī sikhī ca vessabhū; <br>
  sn12.10:8.3 Kakusandho koṇāgamano kassapo, <br>
  sn12.10:8.4 Mahāsakyamuni ca gotamoti. "<br>
  sn12.11:0.1 Saṁyutta Nikāya 12.11 <br>
  sn12.11:0.2 2. Āhāravagga <br>
  sn12.11:0.3 Āhārasutta <br>
  sn12.11:1.1 Evaṁ me sutaṁ—<br>
  sn12.11:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme … <br>
  sn12.11:1.3 “cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya. <br>
  sn12.11:1.4 Katame cattāro? <br>
  sn12.11:1.5 Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ. <br>
  sn12.11:1.6 Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya. <br>
  sn12.11:2.1 Ime, bhikkhave, cattāro āhārā kiṁnidānā kiṁsamudayā kiṁjātikā kiṁpabhavā? <br>
  sn12.11:2.2 Ime cattāro āhārā taṇhānidānā taṇhāsamudayā taṇhājātikā taṇhāpabhavā. <br>
  sn12.11:2.3 Taṇhā cāyaṁ, bhikkhave, kiṁnidānā kiṁsamudayā kiṁjātikā kiṁpabhavā? <br>
  sn12.11:2.4 Taṇhā vedanānidānā vedanāsamudayā vedanājātikā vedanāpabhavā. <br>
  sn12.11:2.5 Vedanā cāyaṁ, bhikkhave, kiṁnidānā kiṁsamudayā kiṁjātikā kiṁpabhavā? <br>
  sn12.11:2.6 Vedanā phassanidānā phassasamudayā phassajātikā phassapabhavā. <br>
  sn12.11:2.7 Phasso cāyaṁ, bhikkhave, kiṁnidāno kiṁsamudayo kiṁjātiko kiṁpabhavo? <br>
  sn12.11:2.8 Phasso saḷāyatananidāno saḷāyatanasamudayo saḷāyatanajātiko saḷāyatanapabhavo. <br>
  sn12.11:2.9 Saḷāyatanañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ? <br>
  sn12.11:2.10 Saḷāyatanaṁ nāmarūpanidānaṁ nāmarūpasamudayaṁ nāmarūpajātikaṁ nāmarūpapabhavaṁ. <br>
  sn12.11:2.11 Nāmarūpañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ? <br>
  sn12.11:2.12 Nāmarūpaṁ viññāṇanidānaṁ viññāṇasamudayaṁ viññāṇajātikaṁ viññāṇapabhavaṁ. <br>
  sn12.11:2.13 Viññāṇañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ? <br>
  sn12.11:2.14 Viññāṇaṁ saṅkhāranidānaṁ saṅkhārasamudayaṁ saṅkhārajātikaṁ saṅkhārapabhavaṁ. <br>
  sn12.11:2.15 Saṅkhārā cime, bhikkhave, kiṁnidānā kiṁsamudayā kiṁjātikā kiṁpabhavā? <br>
  sn12.11:2.16 Saṅkhārā avijjānidānā avijjāsamudayā avijjājātikā avijjāpabhavā. <br>
  sn12.11:3.1 Iti kho, bhikkhave, avijjāpaccayā saṅkhārā; <br>
  sn12.11:3.2 saṅkhārapaccayā viññāṇaṁ …pe… <br>
  sn12.11:3.3 evametassa kevalassa dukkhakkhandhassa samudayo hoti. <br>
  sn12.11:3.4 Avijjāya tveva asesavirāganirodhā saṅkhāranirodho; <br>
  sn12.11:3.5 saṅkhāranirodhā viññāṇanirodho …pe… <br>
  sn12.11:3.6 evametassa kevalassa dukkhakkhandhassa nirodho hotī”ti. <br>
  sn12.11:3.7 Paṭhamaṁ. "<br>
  sn12.12:0.1 Saṁyutta Nikāya 12.12 <br>
  sn12.12:0.2 2. Āhāravagga <br>
  sn12.12:0.3 Moḷiyaphaggunasutta <br>
  sn12.12:1.1 Sāvatthiyaṁ viharati. <br>
  sn12.12:1.2 “Cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya. <br>
  sn12.12:1.3 Katame cattāro? <br>
  sn12.12:1.4 Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ. <br>
  sn12.12:1.5 Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāyā”ti. <br>
  sn12.12:2.1 Evaṁ vutte, āyasmā moḷiyaphagguno bhagavantaṁ etadavoca: <br>
  sn12.12:2.2 “ko nu kho, bhante, viññāṇāhāraṁ āhāretī”ti? <br>
  sn12.12:2.3 “No kallo pañho”ti bhagavā avoca: <br>
  sn12.12:2.4 “‘āhāretī’ti ahaṁ na vadāmi. <br>
  sn12.12:2.5 ‘Āhāretī’ti cāhaṁ vadeyyaṁ, tatrassa kallo pañho: <br>
  sn12.12:2.6 ‘ko nu kho, bhante, āhāretī’ti? <br>
  sn12.12:2.7 Evañcāhaṁ na vadāmi. <br>
  sn12.12:2.8 Evaṁ maṁ avadantaṁ yo evaṁ puccheyya: <br>
  sn12.12:2.9 ‘kissa nu kho, bhante, viññāṇāhāro’ti, esa kallo pañho. <br>
  sn12.12:2.10 Tatra kallaṁ veyyākaraṇaṁ: <br>
  sn12.12:2.11 ‘viññāṇāhāro āyatiṁ punabbhavābhinibbattiyā paccayo, tasmiṁ bhūte sati saḷāyatanaṁ, saḷāyatanapaccayā phasso’”ti. <br>
  sn12.12:3.1 “Ko nu kho, bhante, phusatī”ti? <br>
  sn12.12:3.2 “No kallo pañho”ti bhagavā avoca: <br>
  sn12.12:3.3 “‘phusatī’ti ahaṁ na vadāmi. <br>
  sn12.12:3.4 ‘Phusatī’ti cāhaṁ vadeyyaṁ, tatrassa kallo pañho: <br>
  sn12.12:3.5 ‘ko nu kho, bhante, phusatī’ti? <br>
  sn12.12:3.6 Evañcāhaṁ na vadāmi. <br>
  sn12.12:3.7 Evaṁ maṁ avadantaṁ yo evaṁ puccheyya: <br>
  sn12.12:3.8 ‘kiṁpaccayā nu kho, bhante, phasso’ti, esa kallo pañho. <br>
  sn12.12:3.9 Tatra kallaṁ veyyākaraṇaṁ: <br>
  sn12.12:3.10 ‘saḷāyatanapaccayā phasso, phassapaccayā vedanā’”ti. <br>
  sn12.12:4.1 “Ko nu kho, bhante, vedayatī”ti? <br>
  sn12.12:4.2 “No kallo pañho”ti bhagavā avoca: <br>
  sn12.12:4.3 “‘vedayatī’ti ahaṁ na vadāmi. <br>
  sn12.12:4.4 ‘Vedayatī’ti cāhaṁ vadeyyaṁ, tatrassa kallo pañho: <br>
  sn12.12:4.5 ‘ko nu kho, bhante, vedayatī’ti? <br>
  sn12.12:4.6 Evañcāhaṁ na vadāmi. <br>
  sn12.12:4.7 Evaṁ maṁ avadantaṁ yo evaṁ puccheyya: <br>
  sn12.12:4.8 ‘kiṁpaccayā nu kho, bhante, vedanā’ti, esa kallo pañho. <br>
  sn12.12:4.9 Tatra kallaṁ veyyākaraṇaṁ: <br>
  sn12.12:4.10 ‘phassapaccayā vedanā, vedanāpaccayā taṇhā’”ti. <br>
  sn12.12:5.1 “Ko nu kho, bhante, tasatī”ti? <br>
  sn12.12:5.2 “No kallo pañho”ti bhagavā avoca: <br>
  sn12.12:5.3 “‘tasatī’ti ahaṁ na vadāmi. <br>
  sn12.12:5.4 ‘Tasatī’ti cāhaṁ vadeyyaṁ, tatrassa kallo pañho: <br>
  sn12.12:5.5 ‘ko nu kho, bhante, tasatī’ti? <br>
  sn12.12:5.6 Evañcāhaṁ na vadāmi. <br>
  sn12.12:5.7 Evaṁ maṁ avadantaṁ yo evaṁ puccheyya: <br>
  sn12.12:5.8 ‘kiṁpaccayā nu kho, bhante, taṇhā’ti, esa kallo pañho. <br>
  sn12.12:5.9 Tatra kallaṁ veyyākaraṇaṁ: <br>
  sn12.12:5.10 ‘vedanāpaccayā taṇhā, taṇhāpaccayā upādānan’”ti. <br>
  sn12.12:6.1 “Ko nu kho, bhante, upādiyatī”ti? <br>
  sn12.12:6.2 “No kallo pañho”ti bhagavā avoca: <br>
  sn12.12:6.3 “‘upādiyatī’ti ahaṁ na vadāmi. <br>
  sn12.12:6.4 ‘Upādiyatī’ti cāhaṁ vadeyyaṁ, tatrassa kallo pañho: <br>
  sn12.12:6.5 ‘ko nu kho, bhante, upādiyatī’ti? <br>
  sn12.12:6.6 Evañcāhaṁ na vadāmi. <br>
  sn12.12:6.7 Evaṁ maṁ avadantaṁ yo evaṁ puccheyya: <br>
  sn12.12:6.8 ‘kiṁpaccayā nu kho, bhante, upādānan’ti, esa kallo pañho. <br>
  sn12.12:6.9 Tatra kallaṁ veyyākaraṇaṁ: <br>
  sn12.12:6.10 ‘taṇhāpaccayā upādānaṁ; <br>
  sn12.12:6.11 upādānapaccayā bhavo’ti …pe… <br>
  sn12.12:6.12 evametassa kevalassa dukkhakkhandhassa samudayo hoti. <br>
  sn12.12:7.1 Channaṁ tveva, phagguna, phassāyatanānaṁ asesavirāganirodhā phassanirodho; <br>
  sn12.12:7.2 phassanirodhā vedanānirodho; <br>
  sn12.12:7.3 vedanānirodhā taṇhānirodho; <br>
  sn12.12:7.4 taṇhānirodhā upādānanirodho; <br>
  sn12.12:7.5 upādānanirodhā bhavanirodho; <br>
  sn12.12:7.6 bhavanirodhā jātinirodho; <br>
  sn12.12:7.7 jātinirodhā jarāmaraṇaṁ sokaparidevadukkhadomanassupāyāsā nirujjhanti. <br>
  sn12.12:7.8 Evametassa kevalassa dukkhakkhandhassa nirodho hotī”ti. <br>
  sn12.12:7.9 Dutiyaṁ. "<br>
  sn12.13:0.1 Saṁyutta Nikāya 12.13 <br>
  sn12.13:0.2 2. Āhāravagga <br>
  sn12.13:0.3 Samaṇabrāhmaṇasutta <br>
  sn12.13:1.1 Sāvatthiyaṁ viharati. <br>
  sn12.13:1.2 “Ye hi keci, bhikkhave, samaṇā vā brāhmaṇā vā jarāmaraṇaṁ nappajānanti, jarāmaraṇasamudayaṁ nappajānanti, jarāmaraṇanirodhaṁ nappajānanti, jarāmaraṇanirodhagāminiṁ paṭipadaṁ nappajānanti; <br>
  sn12.13:1.3 jātiṁ …pe… <br>
  sn12.13:1.4 bhavaṁ … <br>
  sn12.13:1.5 upādānaṁ … <br>
  sn12.13:1.6 taṇhaṁ … <br>
  sn12.13:1.7 vedanaṁ … <br>
  sn12.13:1.8 phassaṁ … <br>
  sn12.13:1.9 saḷāyatanaṁ … <br>
  sn12.13:1.10 nāmarūpaṁ … <br>
  sn12.13:1.11 viññāṇaṁ … <br>
  sn12.13:1.12 saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti, saṅkhāranirodhagāminiṁ paṭipadaṁ nappajānanti, <br>
  sn12.13:1.13 na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā; na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti. <br>
  sn12.13:2.1 Ye ca kho keci, bhikkhave, samaṇā vā brāhmaṇā vā jarāmaraṇaṁ pajānanti, jarāmaraṇasamudayaṁ pajānanti, jarāmaraṇanirodhaṁ pajānanti, jarāmaraṇanirodhagāminiṁ paṭipadaṁ pajānanti; <br>
  sn12.13:2.2 jātiṁ …pe… <br>
  sn12.13:2.3 bhavaṁ … <br>
  sn12.13:2.4 upādānaṁ … <br>
  sn12.13:2.5 taṇhaṁ … <br>
  sn12.13:2.6 vedanaṁ … <br>
  sn12.13:2.7 phassaṁ … <br>
  sn12.13:2.8 saḷāyatanaṁ … <br>
  sn12.13:2.9 nāmarūpaṁ … <br>
  sn12.13:2.10 viññāṇaṁ … <br>
  sn12.13:2.11 saṅkhāre pajānanti, saṅkhārasamudayaṁ pajānanti, saṅkhāranirodhaṁ pajānanti, saṅkhāranirodhagāminiṁ paṭipadaṁ pajānanti, <br>
  sn12.13:2.12 te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā; te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti. <br>
  sn12.13:2.13 Tatiyaṁ. "<br>
  sn12.14:0.1 Saṁyutta Nikāya 12.14 <br>
  sn12.14:0.2 2. Āhāravagga <br>
  sn12.14:0.3 Dutiyasamaṇabrāhmaṇasutta <br>
  sn12.14:1.1 Sāvatthiyaṁ viharati. <br>
  sn12.14:1.2 “Ye hi keci, bhikkhave, samaṇā vā brāhmaṇā vā ime dhamme nappajānanti, imesaṁ dhammānaṁ samudayaṁ nappajānanti, imesaṁ dhammānaṁ nirodhaṁ nappajānanti, imesaṁ dhammānaṁ nirodhagāminiṁ paṭipadaṁ nappajānanti, katame dhamme nappajānanti, katamesaṁ dhammānaṁ samudayaṁ nappajānanti, katamesaṁ dhammānaṁ nirodhaṁ nappajānanti, katamesaṁ dhammānaṁ nirodhagāminiṁ paṭipadaṁ nappajānanti? <br>
  sn12.14:2.1 Jarāmaraṇaṁ nappajānanti, jarāmaraṇasamudayaṁ nappajānanti, jarāmaraṇanirodhaṁ nappajānanti, jarāmaraṇanirodhagāminiṁ paṭipadaṁ nappajānanti; <br>
  sn12.14:2.2 jātiṁ …pe… <br>
  sn12.14:2.3 bhavaṁ … <br>
  sn12.14:2.4 upādānaṁ … <br>
  sn12.14:2.5 taṇhaṁ … <br>
  sn12.14:2.6 vedanaṁ … <br>
  sn12.14:2.7 phassaṁ … <br>
  sn12.14:2.8 saḷāyatanaṁ … <br>
  sn12.14:2.9 nāmarūpaṁ … <br>
  sn12.14:2.10 viññāṇaṁ … <br>
  sn12.14:2.11 saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti, saṅkhāranirodhagāminiṁ paṭipadaṁ nappajānanti. <br>
  sn12.14:2.12 Ime dhamme nappajānanti, imesaṁ dhammānaṁ samudayaṁ nappajānanti, imesaṁ dhammānaṁ nirodhaṁ nappajānanti, imesaṁ dhammānaṁ nirodhagāminiṁ paṭipadaṁ nappajānanti. <br>
  sn12.14:2.13 Na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā, na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti. <br>
  sn12.14:3.1 Ye ca kho keci, bhikkhave, samaṇā vā brāhmaṇā vā ime dhamme pajānanti, imesaṁ dhammānaṁ samudayaṁ pajānanti, imesaṁ dhammānaṁ nirodhaṁ pajānanti, imesaṁ dhammānaṁ nirodhagāminiṁ paṭipadaṁ pajānanti, katame dhamme pajānanti, katamesaṁ dhammānaṁ samudayaṁ pajānanti, katamesaṁ dhammānaṁ nirodhaṁ pajānanti, katamesaṁ dhammānaṁ nirodhagāminiṁ paṭipadaṁ pajānanti? <br>
  sn12.14:4.1 Jarāmaraṇaṁ pajānanti, jarāmaraṇasamudayaṁ pajānanti, jarāmaraṇanirodhaṁ pajānanti, jarāmaraṇanirodhagāminiṁ paṭipadaṁ pajānanti; <br>
  sn12.14:4.2 jātiṁ …pe… <br>
  sn12.14:4.3 bhavaṁ … <br>
  sn12.14:4.4 upādānaṁ … <br>
  sn12.14:4.5 taṇhaṁ … <br>
  sn12.14:4.6 vedanaṁ … <br>
  sn12.14:4.7 phassaṁ … <br>
  sn12.14:4.8 saḷāyatanaṁ … <br>
  sn12.14:4.9 nāmarūpaṁ … <br>
  sn12.14:4.10 viññāṇaṁ … <br>
  sn12.14:4.11 saṅkhāre pajānanti, saṅkhārasamudayaṁ pajānanti, saṅkhāranirodhaṁ pajānanti, saṅkhāranirodhagāminiṁ paṭipadaṁ pajānanti. <br>
  sn12.14:4.12 Ime dhamme pajānanti, imesaṁ dhammānaṁ samudayaṁ pajānanti, imesaṁ dhammānaṁ nirodhaṁ pajānanti, imesaṁ dhammānaṁ nirodhagāminiṁ paṭipadaṁ pajānanti. <br>
  sn12.14:4.13 Te kho me, bhikkhave, samaṇā vā brāhmaṇā vā samaṇesu ceva samaṇasammatā, brāhmaṇesu ca brāhmaṇasammatā. Te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti. <br>
  sn12.14:4.14 Catutthaṁ. "<br>
  sn12.15:0.1 Saṁyutta Nikāya 12.15 <br>
  sn12.15:0.2 2. Āhāravagga <br>
  sn12.15:0.3 Kaccānagottasutta <br>
  sn12.15:1.1 Sāvatthiyaṁ viharati. <br>
  sn12.15:1.2 Atha kho āyasmā kaccānagotto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā kaccānagotto bhagavantaṁ etadavoca: <br>
  sn12.15:1.3 “‘sammādiṭṭhi sammādiṭṭhī’ti, bhante, vuccati. <br>
  sn12.15:1.4 Kittāvatā nu kho, bhante, sammādiṭṭhi hotī”ti? <br>
  sn12.15:2.1 “Dvayanissito khvāyaṁ, kaccāna, loko yebhuyyena—atthitañceva natthitañca. <br>
  sn12.15:2.2 Lokasamudayaṁ kho, kaccāna, yathābhūtaṁ sammappaññāya passato yā loke natthitā sā na hoti. <br>
  sn12.15:2.3 Lokanirodhaṁ kho, kaccāna, yathābhūtaṁ sammappaññāya passato yā loke atthitā sā na hoti. <br>
  sn12.15:2.4 Upayupādānābhinivesavinibandho khvāyaṁ, kaccāna, loko yebhuyyena. <br>
  sn12.15:2.5 Tañcāyaṁ upayupādānaṁ cetaso adhiṭṭhānaṁ abhinivesānusayaṁ na upeti na upādiyati nādhiṭṭhāti: ‘attā me’ti. <br>
  sn12.15:2.6 ‘Dukkhameva uppajjamānaṁ uppajjati, dukkhaṁ nirujjhamānaṁ nirujjhatī’ti na kaṅkhati na vicikicchati aparapaccayā ñāṇamevassa ettha hoti. <br>
  sn12.15:2.7 Ettāvatā kho, kaccāna, sammādiṭṭhi hoti. <br>
  sn12.15:3.1 ‘Sabbamatthī’ti kho, kaccāna, ayameko anto. <br>
  sn12.15:3.2 ‘Sabbaṁ natthī’ti ayaṁ dutiyo anto. <br>
  sn12.15:3.3 Ete te, kaccāna, ubho ante anupagamma majjhena tathāgato dhammaṁ deseti: <br>
  sn12.15:3.4 ‘avijjāpaccayā saṅkhārā; <br>
  sn12.15:3.5 saṅkhārapaccayā viññāṇaṁ …pe… <br>
  sn12.15:3.6 evametassa kevalassa dukkhakkhandhassa samudayo hoti. <br>
  sn12.15:3.7 Avijjāya tveva asesavirāganirodhā saṅkhāranirodho; <br>
  sn12.15:3.8 saṅkhāranirodhā viññāṇanirodho …pe… <br>
  sn12.15:3.9 evametassa kevalassa dukkhakkhandhassa nirodho hotī’”ti. <br>
  sn12.15:3.10 Pañcamaṁ. "<br>
  sn12.16:0.1 Saṁyutta Nikāya 12.16 <br>
  sn12.16:0.2 2. Āhāravagga <br>
  sn12.16:0.3 Dhammakathikasutta <br>
  sn12.16:1.1 Sāvatthiyaṁ … <br>
  sn12.16:1.2 Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca: <br>
  sn12.16:1.3 “‘dhammakathiko dhammakathiko’ti, bhante, vuccati. <br>
  sn12.16:1.4 Kittāvatā nu kho, bhante, dhammakathiko hotī”ti? <br>
  sn12.16:2.1 “Jarāmaraṇassa ce bhikkhu nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya. <br>
  sn12.16:2.2 Jarāmaraṇassa ce bhikkhu nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya. <br>
  sn12.16:2.3 Jarāmaraṇassa ce bhikkhu nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāya. <br>
  sn12.16:3.1 Jātiyā ce bhikkhu …pe… <br>
  sn12.16:3.2 bhavassa ce bhikkhu … <br>
  sn12.16:3.3 upādānassa ce bhikkhu … <br>
  sn12.16:3.4 taṇhāya ce bhikkhu … <br>
  sn12.16:3.5 vedanāya ce bhikkhu … <br>
  sn12.16:3.6 phassassa ce bhikkhu … <br>
  sn12.16:3.7 saḷāyatanassa ce bhikkhu … <br>
  sn12.16:3.8 nāmarūpassa ce bhikkhu … <br>
  sn12.16:3.9 viññāṇassa ce bhikkhu … <br>
  sn12.16:3.10 saṅkhārānañce bhikkhu … <br>
  sn12.16:3.11 avijjāya ce bhikkhu nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya. <br>
  sn12.16:3.12 Avijjāya ce bhikkhu nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya. <br>
  sn12.16:3.13 Avijjāya ce bhikkhu nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāyā”ti. <br>
  sn12.16:3.14 Chaṭṭhaṁ. "<br>
  sn12.17:0.1 Saṁyutta Nikāya 12.17 <br>
  sn12.17:0.2 2. Āhāravagga <br>
  sn12.17:0.3 Acelakassapasutta <br>
  sn12.17:1.1 Evaṁ me sutaṁ—<br>
  sn12.17:1.2 ekaṁ samayaṁ bhagavā rājagahe viharati veḷuvane kalandakanivāpe. <br>
  sn12.17:1.3 Atha kho bhagavā pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisi. <br>
  sn12.17:1.4 Addasā kho acelo kassapo bhagavantaṁ dūratova āgacchantaṁ. <br>
  sn12.17:1.5 Disvāna yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  sn12.17:1.6 Sammodanīyaṁ kathaṁ sāraṇīyaṁ vītisāretvā ekamantaṁ aṭṭhāsi. Ekamantaṁ ṭhito kho acelo kassapo bhagavantaṁ etadavoca: <br>
  sn12.17:1.7 “puccheyyāma mayaṁ bhavantaṁ gotamaṁ kañcideva desaṁ, sace no bhavaṁ gotamo okāsaṁ karoti pañhassa veyyākaraṇāyā”ti. <br>
  sn12.17:1.8 “Akālo kho tāva, kassapa, pañhassa; <br>
  sn12.17:1.9 antaragharaṁ paviṭṭhamhā”ti. <br>
  sn12.17:2.1 Dutiyampi kho acelo kassapo bhagavantaṁ etadavoca: <br>
  sn12.17:2.2 “puccheyyāma mayaṁ bhavantaṁ gotamaṁ kañcideva desaṁ, sace no bhavaṁ gotamo okāsaṁ karoti pañhassa veyyākaraṇāyā”ti. <br>
  sn12.17:2.3 “Akālo kho tāva, kassapa, pañhassa; <br>
  sn12.17:2.4 antaragharaṁ paviṭṭhamhā”ti. <br>
  sn12.17:2.5 Tatiyampi kho acelo kassapo …pe… <br>
  sn12.17:2.6 antaragharaṁ paviṭṭhamhāti. <br>
  sn12.17:2.7 Evaṁ vutte, acelo kassapo bhagavantaṁ etadavoca: <br>
  sn12.17:2.8 “na kho pana mayaṁ bhavantaṁ gotamaṁ bahudeva pucchitukāmā”ti. <br>
  sn12.17:2.9 “Puccha, kassapa, yadākaṅkhasī”ti. <br>
  sn12.17:3.1 “Kiṁ nu kho, bho gotama, ‘sayaṅkataṁ dukkhan’ti? <br>
  sn12.17:3.2 ‘Mā hevaṁ, kassapā’ti bhagavā avoca. <br>
  sn12.17:3.3 ‘Kiṁ pana, bho gotama, paraṅkataṁ dukkhan’ti? <br>
  sn12.17:3.4 ‘Mā hevaṁ, kassapā’ti bhagavā avoca. <br>
  sn12.17:3.5 ‘Kiṁ nu kho, bho gotama, sayaṅkatañca paraṅkatañca dukkhan’ti? <br>
  sn12.17:3.6 ‘Mā hevaṁ, kassapā’ti bhagavā avoca. <br>
  sn12.17:3.7 ‘Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ dukkhan’ti? <br>
  sn12.17:3.8 ‘Mā hevaṁ, kassapā’ti bhagavā avoca. <br>
  sn12.17:3.9 ‘Kiṁ nu kho, bho gotama, natthi dukkhan’ti? <br>
  sn12.17:3.10 ‘Na kho, kassapa, natthi dukkhaṁ. <br>
  sn12.17:3.11 Atthi kho, kassapa, dukkhan’ti. <br>
  sn12.17:3.12 ‘Tena hi bhavaṁ gotamo dukkhaṁ na jānāti, na passatī’ti. <br>
  sn12.17:3.13 ‘Na khvāhaṁ, kassapa, dukkhaṁ na jānāmi, na passāmi. <br>
  sn12.17:3.14 Jānāmi khvāhaṁ, kassapa, dukkhaṁ; <br>
  sn12.17:3.15 passāmi khvāhaṁ, kassapa, dukkhan’”ti. <br>
  sn12.17:4.1 “Kiṁ nu kho, bho gotama, ‘sayaṅkataṁ dukkhan’ti iti puṭṭho samāno ‘mā hevaṁ, kassapā’ti vadesi. <br>
  sn12.17:4.2 ‘Kiṁ pana, bho gotama, paraṅkataṁ dukkhan’ti iti puṭṭho samāno ‘mā hevaṁ, kassapā’ti vadesi. <br>
  sn12.17:4.3 ‘Kiṁ nu kho, bho gotama, sayaṅkatañca paraṅkatañca dukkhan’ti iti puṭṭho samāno ‘mā hevaṁ, kassapā’ti vadesi. <br>
  sn12.17:4.4 ‘Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ dukkhan’ti iti puṭṭho samāno ‘mā hevaṁ, kassapā’ti vadesi. <br>
  sn12.17:4.5 ‘Kiṁ nu kho, bho gotama, natthi dukkhan’ti iti puṭṭho samāno ‘na kho, kassapa, natthi dukkhaṁ, atthi kho, kassapa, dukkhan’ti vadesi. <br>
  sn12.17:4.6 ‘Tena hi bhavaṁ gotamo dukkhaṁ na jānāti na passatī’ti iti puṭṭho samāno ‘na khvāhaṁ, kassapa, dukkhaṁ na jānāmi na passāmi. <br>
  sn12.17:4.7 Jānāmi khvāhaṁ, kassapa, dukkhaṁ; <br>
  sn12.17:4.8 passāmi khvāhaṁ, kassapa, dukkhan’ti vadesi. <br>
  sn12.17:4.9 Ācikkhatu ca me, bhante, bhagavā dukkhaṁ. <br>
  sn12.17:4.10 Desetu ca me, bhante, bhagavā dukkhan”ti. <br>
  sn12.17:5.1 “‘So karoti so paṭisaṁvedayatī’ti kho, kassapa, ādito sato ‘sayaṅkataṁ dukkhan’ti iti vadaṁ sassataṁ etaṁ pareti. <br>
  sn12.17:5.2 ‘Añño karoti añño paṭisaṁvedayatī’ti kho, kassapa, vedanābhitunnassa sato ‘paraṅkataṁ dukkhan’ti iti vadaṁ ucchedaṁ etaṁ pareti. <br>
  sn12.17:5.3 Ete te, kassapa, ubho ante anupagamma majjhena tathāgato dhammaṁ deseti: <br>
  sn12.17:5.4 ‘avijjāpaccayā saṅkhārā; <br>
  sn12.17:5.5 saṅkhārapaccayā viññāṇaṁ …pe… <br>
  sn12.17:5.6 evametassa kevalassa dukkhakkhandhassa samudayo hoti. <br>
  sn12.17:5.7 Avijjāya tveva asesavirāganirodhā saṅkhāranirodho; <br>
  sn12.17:5.8 saṅkhāranirodhā viññāṇanirodho …pe… <br>
  sn12.17:5.9 evametassa kevalassa dukkhakkhandhassa nirodho hotī’”ti. <br>
  sn12.17:6.1 Evaṁ vutte, acelo kassapo bhagavantaṁ etadavoca: <br>
  sn12.17:6.2 “abhikkantaṁ, bhante, abhikkantaṁ, bhante. <br>
  sn12.17:6.3 Seyyathāpi, bhante, nikkujjitaṁ vā ukkujjeyya …pe… ‘cakkhumanto rūpāni dakkhantī’ti; evamevaṁ bhagavatā anekapariyāyena dhammo pakāsito. <br>
  sn12.17:6.4 Esāhaṁ, bhante, bhagavantaṁ saraṇaṁ gacchāmi dhammañca bhikkhusaṅghañca. <br>
  sn12.17:6.5 Labheyyāhaṁ, bhante, bhagavato santike pabbajjaṁ, labheyyaṁ upasampadan”ti. <br>
  sn12.17:7.1 “Yo kho, kassapa, aññatitthiyapubbo imasmiṁ dhammavinaye ākaṅkhati pabbajjaṁ, ākaṅkhati upasampadaṁ, so cattāro māse parivasati. Catunnaṁ māsānaṁ accayena āraddhacittā bhikkhū pabbājenti upasampādenti bhikkhubhāvāya. <br>
  sn12.17:7.2 Api ca mayā puggalavemattatā viditā”ti. <br>
  sn12.17:8.1 “Sace, bhante, aññatitthiyapubbo imasmiṁ dhammavinaye ākaṅkhati pabbajjaṁ, ākaṅkhati upasampadaṁ, cattāro māse parivasati. Catunnaṁ māsānaṁ accayena āraddhacittā bhikkhū pabbājenti upasampādenti bhikkhubhāvāya. Ahaṁ cattāri vassāni parivasissāmi, catunnaṁ vassānaṁ accayena āraddhacittā bhikkhū pabbājentu upasampādentu bhikkhubhāvāyā”ti. <br>
  sn12.17:9.1 Alattha kho acelo kassapo bhagavato santike pabbajjaṁ, alattha upasampadaṁ. <br>
  sn12.17:9.2 Acirūpasampanno ca panāyasmā kassapo eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi. <br>
  sn12.17:9.3 “Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi. <br>
  sn12.17:9.4 Aññataro ca panāyasmā kassapo arahataṁ ahosīti. <br>
  sn12.17:9.5 Sattamaṁ. "<br>
  sn12.18:0.1 Saṁyutta Nikāya 12.18 <br>
  sn12.18:0.2 2. Āhāravagga <br>
  sn12.18:0.3 Timbarukasutta <br>
  sn12.18:1.1 Sāvatthiyaṁ viharati. <br>
  sn12.18:1.2 Atha kho timbaruko paribbājako yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  sn12.18:1.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho timbaruko paribbājako bhagavantaṁ etadavoca: <br>
  sn12.18:2.1 “Kiṁ nu kho, bho gotama, sayaṅkataṁ sukhadukkhanti? <br>
  sn12.18:2.2 Mā hevaṁ, timbarukāti bhagavā avoca. <br>
  sn12.18:2.3 Kiṁ pana, bho gotama, paraṅkataṁ sukhadukkhanti? <br>
  sn12.18:2.4 Mā hevaṁ, timbarukāti bhagavā avoca. <br>
  sn12.18:2.5 Kiṁ nu kho, bho gotama, sayaṅkatañca paraṅkatañca sukhadukkhanti? <br>
  sn12.18:2.6 Mā hevaṁ, timbarukāti bhagavā avoca. <br>
  sn12.18:2.7 Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ sukhadukkhanti? <br>
  sn12.18:2.8 Mā hevaṁ, timbarukāti bhagavā avoca. <br>
  sn12.18:2.9 Kiṁ nu kho, bho gotama, natthi sukhadukkhanti? <br>
  sn12.18:2.10 Na kho, timbaruka, natthi sukhadukkhaṁ; <br>
  sn12.18:2.11 atthi kho, timbaruka, sukhadukkhanti. <br>
  sn12.18:2.12 Tena hi bhavaṁ gotamo sukhadukkhaṁ na jānāti, na passatīti? <br>
  sn12.18:2.13 Na khvāhaṁ, timbaruka, sukhadukkhaṁ na jānāmi, na passāmi. <br>
  sn12.18:2.14 Jānāmi khvāhaṁ, timbaruka, sukhadukkhaṁ; <br>
  sn12.18:2.15 passāmi khvāhaṁ, timbaruka, sukhadukkhan”ti. <br>
  sn12.18:3.1 “‘Kiṁ nu kho, bho gotama, sayaṅkataṁ sukhadukkhan’ti iti puṭṭho samāno ‘mā hevaṁ, timbarukā’ti vadesi. <br>
  sn12.18:3.2 ‘Kiṁ pana, bho gotama, paraṅkataṁ sukhadukkhan’ti iti puṭṭho samāno ‘mā hevaṁ, timbarukā’ti vadesi. <br>
  sn12.18:3.3 ‘Kiṁ nu kho, bho gotama, sayaṅkatañca paraṅkatañca sukhadukkhan’ti iti puṭṭho samāno ‘mā hevaṁ, timbarukā’ti vadesi. <br>
  sn12.18:3.4 ‘Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ sukhadukkhan’ti iti puṭṭho samāno ‘mā hevaṁ, timbarukā’ti vadesi. <br>
  sn12.18:3.5 ‘Kiṁ nu kho, bho gotama, natthi sukhadukkhan’ti iti puṭṭho samāno ‘na kho, timbaruka, natthi sukhadukkhaṁ; <br>
  sn12.18:3.6 atthi kho, timbaruka, sukhadukkhan’ti vadesi. <br>
  sn12.18:3.7 ‘Tena hi bhavaṁ gotamo sukhadukkhaṁ na jānāti, na passatī’ti iti puṭṭho samāno ‘na khvāhaṁ, timbaruka, sukhadukkhaṁ na jānāmi, na passāmi. <br>
  sn12.18:3.8 Jānāmi khvāhaṁ, timbaruka, sukhadukkhaṁ; <br>
  sn12.18:3.9 passāmi khvāhaṁ, timbaruka, sukhadukkhan’ti vadesi. <br>
  sn12.18:3.10 Ācikkhatu ca me bhavaṁ gotamo sukhadukkhaṁ. <br>
  sn12.18:3.11 Desetu ca me bhavaṁ gotamo sukhadukkhan”ti. <br>
  sn12.18:4.1 “‘Sā vedanā, so vedayatī’ti kho, timbaruka, ādito sato ‘sayaṅkataṁ sukhadukkhan’ti evampāhaṁ na vadāmi. <br>
  sn12.18:4.2 ‘Aññā vedanā, añño vedayatī’ti kho, timbaruka, vedanābhitunnassa sato ‘paraṅkataṁ sukhadukkhan’ti evampāhaṁ na vadāmi. <br>
  sn12.18:4.3 Ete te, timbaruka, ubho ante anupagamma majjhena tathāgato dhammaṁ deseti: <br>
  sn12.18:4.4 ‘avijjāpaccayā saṅkhārā; <br>
  sn12.18:4.5 saṅkhārapaccayā viññāṇaṁ …pe… <br>
  sn12.18:4.6 evametassa kevalassa dukkhakkhandhassa samudayo hoti. <br>
  sn12.18:4.7 Avijjāya tveva asesavirāganirodhā saṅkhāranirodho; <br>
  sn12.18:4.8 saṅkhāranirodhā viññāṇanirodho …pe… <br>
  sn12.18:4.9 evametassa kevalassa dukkhakkhandhassa nirodho hotī’”ti. <br>
  sn12.18:5.1 Evaṁ vutte, timbaruko paribbājako bhagavantaṁ etadavoca: <br>
  sn12.18:5.2 “abhikkantaṁ, bho gotama …pe… <br>
  sn12.18:5.3 esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca. <br>
  sn12.18:5.4 Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. <br>
  sn12.18:5.5 Aṭṭhamaṁ. "<br>
  sn12.19:0.1 Saṁyutta Nikāya 12.19 <br>
  sn12.19:0.2 2. Āhāravagga <br>
  sn12.19:0.3 Bālapaṇḍitasutta <br>
  sn12.19:1.1 Sāvatthiyaṁ viharati. <br>
  sn12.19:1.2 “Avijjānīvaraṇassa, bhikkhave, bālassa taṇhāya sampayuttassa evamayaṁ kāyo samudāgato. <br>
  sn12.19:1.3 Iti ayañceva kāyo bahiddhā ca nāmarūpaṁ, itthetaṁ dvayaṁ, dvayaṁ paṭicca phasso saḷevāyatanāni, yehi phuṭṭho bālo sukhadukkhaṁ paṭisaṁvedayati etesaṁ vā aññatarena. <br>
  sn12.19:2.1 Avijjānīvaraṇassa, bhikkhave, paṇḍitassa taṇhāya sampayuttassa evamayaṁ kāyo samudāgato. <br>
  sn12.19:2.2 Iti ayañceva kāyo bahiddhā ca nāmarūpaṁ, itthetaṁ dvayaṁ, dvayaṁ paṭicca phasso saḷevāyatanāni, yehi phuṭṭho paṇḍito sukhadukkhaṁ paṭisaṁvedayati etesaṁ vā aññatarena. <br>
  sn12.19:3.1 Tatra, bhikkhave, ko viseso ko adhippayāso kiṁ nānākaraṇaṁ paṇḍitassa bālenā”ti? <br>
  sn12.19:3.2 “Bhagavaṁmūlakā no, bhante, dhammā, bhagavaṁnettikā, bhagavaṁpaṭisaraṇā. Sādhu vata, bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti. <br>
  sn12.19:4.1 “Tena hi, bhikkhave, suṇātha, sādhukaṁ manasi karotha, bhāsissāmī”ti. <br>
  sn12.19:4.2 “Evaṁ, bhante”ti kho te bhikkhū bhagavato paccassosuṁ. <br>
  sn12.19:4.3 Bhagavā etadavoca: <br>
  sn12.19:5.1 “Yāya ca, bhikkhave, avijjāya nivutassa bālassa yāya ca taṇhāya sampayuttassa ayaṁ kāyo samudāgato, sā ceva avijjā bālassa appahīnā sā ca taṇhā aparikkhīṇā. <br>
  sn12.19:5.2 Taṁ kissa hetu? <br>
  sn12.19:5.3 Na, bhikkhave, bālo acari brahmacariyaṁ sammā dukkhakkhayāya. <br>
  sn12.19:5.4 Tasmā bālo kāyassa bhedā kāyūpago hoti, <br>
  sn12.19:5.5 so kāyūpago samāno na parimuccati jātiyā jarāmaraṇena sokehi paridevehi dukkhehi domanassehi upāyāsehi. <br>
  sn12.19:5.6 Na parimuccati dukkhasmāti vadāmi. <br>
  sn12.19:6.1 Yāya ca, bhikkhave, avijjāya nivutassa paṇḍitassa yāya ca taṇhāya sampayuttassa ayaṁ kāyo samudāgato, sā ceva avijjā paṇḍitassa pahīnā, sā ca taṇhā parikkhīṇā. <br>
  sn12.19:6.2 Taṁ kissa hetu? <br>
  sn12.19:6.3 Acari, bhikkhave, paṇḍito brahmacariyaṁ sammā dukkhakkhayāya. <br>
  sn12.19:6.4 Tasmā paṇḍito kāyassa bhedā na kāyūpago hoti. <br>
  sn12.19:6.5 So akāyūpago samāno parimuccati jātiyā jarāmaraṇena sokehi paridevehi dukkhehi domanassehi upāyāsehi. <br>
  sn12.19:6.6 Parimuccati dukkhasmāti vadāmi. <br>
  sn12.19:6.7 Ayaṁ kho, bhikkhave, viseso, ayaṁ adhippayāso, idaṁ nānākaraṇaṁ paṇḍitassa bālena yadidaṁ brahmacariyavāso”ti. <br>
  sn12.19:6.8 Navamaṁ. "<br>
  sn12.20:0.1 Saṁyutta Nikāya 12.20 <br>
  sn12.20:0.2 2. Āhāravagga <br>
  sn12.20:0.3 Paccayasutta <br>
  sn12.20:1.1 Sāvatthiyaṁ viharati. <br>
  sn12.20:1.2 “Paṭiccasamuppādañca vo, bhikkhave, desessāmi paṭiccasamuppanne ca dhamme. <br>
  sn12.20:1.3 Taṁ suṇātha, sādhukaṁ manasi karotha, bhāsissāmī”ti. <br>
  sn12.20:1.4 “Evaṁ, bhante”ti kho te bhikkhū bhagavato paccassosuṁ. <br>
  sn12.20:1.5 Bhagavā etadavoca: <br>
  sn12.20:2.1 “Katamo ca, bhikkhave, paṭiccasamuppādo? <br>
  sn12.20:2.2 Jātipaccayā, bhikkhave, jarāmaraṇaṁ. <br>
  sn12.20:2.3 Uppādā vā tathāgatānaṁ anuppādā vā tathāgatānaṁ, ṭhitāva sā dhātu dhammaṭṭhitatā dhammaniyāmatā idappaccayatā. <br>
  sn12.20:2.4 Taṁ tathāgato abhisambujjhati abhisameti. <br>
  sn12.20:2.5 Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti. <br>
  sn12.20:2.6 ‘Passathā’ti cāha: <br>
  sn12.20:2.7 ‘jātipaccayā, bhikkhave, jarāmaraṇaṁ’. <br>
  sn12.20:3.1 Bhavapaccayā, bhikkhave, jāti …pe… <br>
  sn12.20:3.2 upādānapaccayā, bhikkhave, bhavo … <br>
  sn12.20:3.3 taṇhāpaccayā, bhikkhave, upādānaṁ … <br>
  sn12.20:3.4 vedanāpaccayā, bhikkhave, taṇhā … <br>
  sn12.20:3.5 phassapaccayā, bhikkhave, vedanā … <br>
  sn12.20:3.6 saḷāyatanapaccayā, bhikkhave, phasso … <br>
  sn12.20:3.7 nāmarūpapaccayā, bhikkhave, saḷāyatanaṁ … <br>
  sn12.20:3.8 viññāṇapaccayā, bhikkhave, nāmarūpaṁ … <br>
  sn12.20:3.9 saṅkhārapaccayā, bhikkhave, viññāṇaṁ … <br>
  sn12.20:3.10 avijjāpaccayā, bhikkhave, saṅkhārā <br>
  sn12.20:3.11 uppādā vā tathāgatānaṁ anuppādā vā tathāgatānaṁ, ṭhitāva sā dhātu dhammaṭṭhitatā dhammaniyāmatā idappaccayatā. <br>
  sn12.20:3.12 Taṁ tathāgato abhisambujjhati abhisameti. <br>
  sn12.20:3.13 Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti. <br>
  sn12.20:3.14 ‘Passathā’ti cāha: <br>
  sn12.20:3.15 ‘avijjāpaccayā, bhikkhave, saṅkhārā’. <br>
  sn12.20:3.16 Iti kho, bhikkhave, yā tatra tathatā avitathatā anaññathatā idappaccayatā—<br>
  sn12.20:3.17 ayaṁ vuccati, bhikkhave, paṭiccasamuppādo. <br>
  sn12.20:4.1 Katame ca, bhikkhave, paṭiccasamuppannā dhammā? <br>
  sn12.20:4.2 Jarāmaraṇaṁ, bhikkhave, aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ. <br>
  sn12.20:4.3 Jāti, bhikkhave, aniccā saṅkhatā paṭiccasamuppannā khayadhammā vayadhammā virāgadhammā nirodhadhammā. <br>
  sn12.20:4.4 Bhavo, bhikkhave, anicco saṅkhato paṭiccasamuppanno khayadhammo vayadhammo virāgadhammo nirodhadhammo. <br>
  sn12.20:4.5 Upādānaṁ bhikkhave …pe… <br>
  sn12.20:4.6 taṇhā, bhikkhave … <br>
  sn12.20:4.7 vedanā, bhikkhave … <br>
  sn12.20:4.8 phasso, bhikkhave … <br>
  sn12.20:4.9 saḷāyatanaṁ, bhikkhave … <br>
  sn12.20:4.10 nāmarūpaṁ, bhikkhave … <br>
  sn12.20:4.11 viññāṇaṁ, bhikkhave … <br>
  sn12.20:4.12 saṅkhārā, bhikkhave … <br>
  sn12.20:4.13 avijjā, bhikkhave, aniccā saṅkhatā paṭiccasamuppannā khayadhammā vayadhammā virāgadhammā nirodhadhammā. <br>
  sn12.20:4.14 Ime vuccanti, bhikkhave, paṭiccasamuppannā dhammā. <br>
  sn12.20:5.1 Yato kho, bhikkhave, ariyasāvakassa ‘ayañca paṭiccasamuppādo, ime ca paṭiccasamuppannā dhammā’ yathābhūtaṁ sammappaññāya sudiṭṭhā honti, so vata pubbantaṁ vā paṭidhāvissati: <br>
  sn12.20:5.2 ‘ahosiṁ nu kho ahaṁ atītamaddhānaṁ, nanu kho ahosiṁ atītamaddhānaṁ, kiṁ nu kho ahosiṁ atītamaddhānaṁ, kathaṁ nu kho ahosiṁ atītamaddhānaṁ, kiṁ hutvā kiṁ ahosiṁ nu kho ahaṁ atītamaddhānan’ti; <br>
  sn12.20:5.3 aparantaṁ vā upadhāvissati: <br>
  sn12.20:5.4 ‘bhavissāmi nu kho ahaṁ anāgatamaddhānaṁ, nanu kho bhavissāmi anāgatamaddhānaṁ, kiṁ nu kho bhavissāmi anāgatamaddhānaṁ, kathaṁ nu kho bhavissāmi anāgatamaddhānaṁ, kiṁ hutvā kiṁ bhavissāmi nu kho ahaṁ anāgatamaddhānan’ti; <br>
  sn12.20:5.5 etarahi vā paccuppannaṁ addhānaṁ ajjhattaṁ kathaṅkathī bhavissati: <br>
  sn12.20:5.6 ‘ahaṁ nu khosmi, no nu khosmi, kiṁ nu khosmi, kathaṁ nu khosmi, ayaṁ nu kho satto kuto āgato, so kuhiṁ gamissatī’ti—<br>
  sn12.20:5.7 netaṁ ṭhānaṁ vijjati. <br>
  sn12.20:5.8 Taṁ kissa hetu? <br>
  sn12.20:5.9 Tathā hi, bhikkhave, ariyasāvakassa ayañca paṭiccasamuppādo ime ca paṭiccasamuppannā dhammā yathābhūtaṁ sammappaññāya sudiṭṭhā”ti. <br>
  sn12.20:5.10 Dasamaṁ. <br>
  sn12.20:5.11 Āhāravaggo dutiyo. <br>
  sn12.20:6.0 Tassuddānaṁ <br>
  sn12.20:6.1 Āhāraṁ phagguno ceva, <br>
  sn12.20:6.2 Dve ca samaṇabrāhmaṇā; <br>
  sn12.20:6.3 Kaccānagotta dhammakathikaṁ, <br>
  sn12.20:6.4 Acelaṁ timbarukena ca; <br>
  sn12.20:6.5 Bālapaṇḍitato ceva, <br>
  sn12.20:6.6 Dasamo paccayena cāti. "<br>
  sn12.21:0.1 Saṁyutta Nikāya 12.21 <br>
  sn12.21:0.2 3. Dasabalavagga <br>
  sn12.21:0.3 Dasabalasutta <br>
  sn12.21:1.1 Sāvatthiyaṁ viharati. <br>
  sn12.21:1.2 “Dasabalasamannāgato, bhikkhave, tathāgato catūhi ca vesārajjehi samannāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti—<br>
  sn12.21:1.3 iti rūpaṁ iti rūpassa samudayo iti rūpassa atthaṅgamo, <br>
  sn12.21:1.4 iti vedanā iti vedanāya samudayo iti vedanāya atthaṅgamo, <br>
  sn12.21:1.5 iti saññā iti saññāya samudayo iti saññāya atthaṅgamo, <br>
  sn12.21:1.6 iti saṅkhārā iti saṅkhārānaṁ samudayo iti saṅkhārānaṁ atthaṅgamo, <br>
  sn12.21:1.7 iti viññāṇaṁ iti viññāṇassa samudayo iti viññāṇassa atthaṅgamo. <br>
  sn12.21:1.8 Iti imasmiṁ sati idaṁ hoti, imassuppādā idaṁ uppajjati. <br>
  sn12.21:1.9 Imasmiṁ asati idaṁ na hoti, imassa nirodhā idaṁ nirujjhati. <br>
  sn12.21:1.10 Yadidaṁ avijjāpaccayā saṅkhārā; <br>
  sn12.21:1.11 saṅkhārapaccayā viññāṇaṁ …pe… <br>
  sn12.21:1.12 evametassa kevalassa dukkhakkhandhassa samudayo hoti. <br>
  sn12.21:1.13 Avijjāya tveva asesavirāganirodhā saṅkhāranirodho; <br>
  sn12.21:1.14 saṅkhāranirodhā viññāṇanirodho …pe… <br>
  sn12.21:1.15 evametassa kevalassa dukkhakkhandhassa nirodho hotī”ti. <br>
  sn12.21:1.16 Paṭhamaṁ. "<br>
  sn12.22:0.1 Saṁyutta Nikāya 12.22 <br>
  sn12.22:0.2 3. Dasabalavagga <br>
  sn12.22:0.3 Dutiyadasabalasutta <br>
  sn12.22:1.1 Sāvatthiyaṁ viharati. <br>
  sn12.22:1.2 “Dasabalasamannāgato, bhikkhave, tathāgato catūhi ca vesārajjehi samannāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti: <br>
  sn12.22:1.3 ‘iti rūpaṁ iti rūpassa samudayo iti rūpassa atthaṅgamo, <br>
  sn12.22:1.4 iti vedanā iti vedanāya samudayo iti vedanāya atthaṅgamo, <br>
  sn12.22:1.5 iti saññā iti saññāya samudayo iti saññāya atthaṅgamo, <br>
  sn12.22:1.6 iti saṅkhārā iti saṅkhārānaṁ samudayo iti saṅkhārānaṁ atthaṅgamo, <br>
  sn12.22:1.7 iti viññāṇaṁ iti viññāṇassa samudayo iti viññāṇassa atthaṅgamo. <br>
  sn12.22:1.8 Iti imasmiṁ sati idaṁ hoti, imassuppādā idaṁ uppajjati; <br>
  sn12.22:1.9 imasmiṁ asati idaṁ na hoti imassa nirodhā idaṁ nirujjhati. <br>
  sn12.22:1.10 Yadidaṁ avijjāpaccayā saṅkhārā; <br>
  sn12.22:1.11 saṅkhārapaccayā viññāṇaṁ …pe… <br>
  sn12.22:1.12 evametassa kevalassa dukkhakkhandhassa samudayo hoti. <br>
  sn12.22:1.13 Avijjāya tveva asesavirāganirodhā saṅkhāranirodho; <br>
  sn12.22:1.14 saṅkhāranirodhā viññāṇanirodho …pe… <br>
  sn12.22:1.15 evametassa kevalassa dukkhakkhandhassa nirodho hoti’. <br>
  sn12.22:2.1 Evaṁ svākkhāto, bhikkhave, mayā dhammo uttāno vivaṭo pakāsito chinnapilotiko. <br>
  sn12.22:2.2 Evaṁ svākkhāte kho, bhikkhave, mayā dhamme uttāne vivaṭe pakāsite chinnapilotike alameva saddhāpabbajitena kulaputtena vīriyaṁ ārabhituṁ: <br>
  sn12.22:2.3 ‘kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ. Yaṁ taṁ purisathāmena purisavīriyena purisaparakkamena pattabbaṁ, na taṁ apāpuṇitvā vīriyassa saṇṭhānaṁ bhavissatī’ti. <br>
  sn12.22:3.1 Dukkhaṁ, bhikkhave, kusīto viharati vokiṇṇo pāpakehi akusalehi dhammehi, mahantañca sadatthaṁ parihāpeti. <br>
  sn12.22:3.2 Āraddhavīriyo ca kho, bhikkhave, sukhaṁ viharati pavivitto pāpakehi akusalehi dhammehi, mahantañca sadatthaṁ paripūreti. <br>
  sn12.22:3.3 Na, bhikkhave, hīnena aggassa patti hoti. <br>
  sn12.22:3.4 Aggena ca kho, bhikkhave, aggassa patti hoti. <br>
  sn12.22:3.5 Maṇḍapeyyamidaṁ, bhikkhave, brahmacariyaṁ, satthā sammukhībhūto. <br>
  sn12.22:3.6 Tasmātiha, bhikkhave, vīriyaṁ ārabhatha appattassa pattiyā, anadhigatassa adhigamāya, asacchikatassa sacchikiriyāya. <br>
  sn12.22:3.7 ‘Evaṁ no ayaṁ amhākaṁ pabbajjā avañjhā bhavissati saphalā saudrayā. <br>
  sn12.22:3.8 Yesañca mayaṁ paribhuñjāma cīvarapiṇḍapātasenāsanagilānappaccayabhesajjaparikkhāraṁ tesaṁ te kārā amhesu mahapphalā bhavissanti mahānisaṁsā’ti—<br>
  sn12.22:3.9 evañhi vo, bhikkhave, sikkhitabbaṁ. <br>
  sn12.22:3.10 Attatthaṁ vā hi, bhikkhave, sampassamānena alameva appamādena sampādetuṁ; <br>
  sn12.22:3.11 paratthaṁ vā hi, bhikkhave, sampassamānena alameva appamādena sampādetuṁ; <br>
  sn12.22:3.12 ubhayatthaṁ vā hi, bhikkhave, sampassamānena alameva appamādena sampādetun”ti. <br>
  sn12.22:3.13 Dutiyaṁ. "<br>
  sn12.23:0.1 Saṁyutta Nikāya 12.23 <br>
  sn12.23:0.2 3. Dasabalavagga <br>
  sn12.23:0.3 Upanisasutta <br>
  sn12.23:1.1 Sāvatthiyaṁ viharati. <br>
  sn12.23:1.2 “Jānato ahaṁ, bhikkhave, passato āsavānaṁ khayaṁ vadāmi, no ajānato no apassato. <br>
  sn12.23:1.3 Kiñca, bhikkhave, jānato kiṁ passato āsavānaṁ khayo hoti? <br>
  sn12.23:1.4 Iti rūpaṁ iti rūpassa samudayo iti rūpassa atthaṅgamo, <br>
  sn12.23:1.5 iti vedanā …pe… <br>
  sn12.23:1.6 iti saññā … <br>
  sn12.23:1.7 iti saṅkhārā … <br>
  sn12.23:1.8 iti viññāṇaṁ iti viññāṇassa samudayo iti viññāṇassa atthaṅgamoti. <br>
  sn12.23:1.9 Evaṁ kho, bhikkhave, jānato evaṁ passato āsavānaṁ khayo hoti. <br>
  sn12.23:2.1 Yampissa taṁ, bhikkhave, khayasmiṁ khayeñāṇaṁ, tampi saupanisaṁ vadāmi, no anupanisaṁ. <br>
  sn12.23:2.2 Kā ca, bhikkhave, khayeñāṇassa upanisā? <br>
  sn12.23:2.3 ‘Vimuttī’tissa vacanīyaṁ. <br>
  sn12.23:2.4 Vimuttimpāhaṁ, bhikkhave, saupanisaṁ vadāmi, no anupanisaṁ. <br>
  sn12.23:2.5 Kā ca, bhikkhave, vimuttiyā upanisā? <br>
  sn12.23:2.6 ‘Virāgo’tissa vacanīyaṁ. <br>
  sn12.23:2.7 Virāgampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:2.8 Kā ca, bhikkhave, virāgassa upanisā? <br>
  sn12.23:2.9 ‘Nibbidā’tissa vacanīyaṁ. <br>
  sn12.23:2.10 Nibbidampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:2.11 Kā ca, bhikkhave, nibbidāya upanisā? <br>
  sn12.23:2.12 ‘Yathābhūtañāṇadassanan’tissa vacanīyaṁ. <br>
  sn12.23:2.13 Yathābhūtañāṇadassanampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:2.14 Kā ca, bhikkhave, yathābhūtañāṇadassanassa upanisā? <br>
  sn12.23:2.15 ‘Samādhī’tissa vacanīyaṁ. <br>
  sn12.23:2.16 Samādhimpāhaṁ, bhikkhave, saupanisaṁ vadāmi, no anupanisaṁ. <br>
  sn12.23:3.1 Kā ca, bhikkhave, samādhissa upanisā? <br>
  sn12.23:3.2 ‘Sukhan’tissa vacanīyaṁ. <br>
  sn12.23:3.3 Sukhampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:3.4 Kā ca, bhikkhave, sukhassa upanisā? <br>
  sn12.23:3.5 ‘Passaddhī’tissa vacanīyaṁ. <br>
  sn12.23:3.6 Passaddhimpāhaṁ, bhikkhave, saupanisaṁ vadāmi, no anupanisaṁ. <br>
  sn12.23:3.7 Kā ca, bhikkhave, passaddhiyā upanisā? <br>
  sn12.23:3.8 ‘Pītī’tissa vacanīyaṁ. <br>
  sn12.23:3.9 Pītimpāhaṁ, bhikkhave, saupanisaṁ vadāmi, no anupanisaṁ. <br>
  sn12.23:3.10 Kā ca, bhikkhave, pītiyā upanisā? <br>
  sn12.23:3.11 ‘Pāmojjan’tissa vacanīyaṁ. <br>
  sn12.23:3.12 Pāmojjampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:3.13 Kā ca, bhikkhave, pāmojjassa upanisā? <br>
  sn12.23:3.14 ‘Saddhā’tissa vacanīyaṁ. <br>
  sn12.23:3.15 Saddhampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:4.1 Kā ca, bhikkhave, saddhāya upanisā? <br>
  sn12.23:4.2 ‘Dukkhan’tissa vacanīyaṁ. <br>
  sn12.23:4.3 Dukkhampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:4.4 Kā ca, bhikkhave, dukkhassa upanisā? <br>
  sn12.23:4.5 ‘Jātī’tissa vacanīyaṁ. <br>
  sn12.23:4.6 Jātimpāhaṁ, bhikkhave, saupanisaṁ vadāmi, no anupanisaṁ. <br>
  sn12.23:4.7 Kā ca, bhikkhave, jātiyā upanisā? <br>
  sn12.23:4.8 ‘Bhavo’tissa vacanīyaṁ. <br>
  sn12.23:4.9 Bhavampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:4.10 Kā ca, bhikkhave, bhavassa upanisā? <br>
  sn12.23:4.11 ‘Upādānan’tissa vacanīyaṁ. <br>
  sn12.23:4.12 Upādānampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:4.13 Kā ca, bhikkhave, upādānassa upanisā? <br>
  sn12.23:4.14 ‘Taṇhā’tissa vacanīyaṁ. <br>
  sn12.23:4.15 Taṇhampāhaṁ, bhikkhave, saupanisaṁ vadāmi, no anupanisaṁ. <br>
  sn12.23:5.1 Kā ca, bhikkhave, taṇhāya upanisā? <br>
  sn12.23:5.2 ‘Vedanā’tissa vacanīyaṁ …pe… <br>
  sn12.23:5.3 ‘phasso’tissa vacanīyaṁ … <br>
  sn12.23:5.4 ‘saḷāyatanan’tissa vacanīyaṁ … <br>
  sn12.23:5.5 ‘nāmarūpan’tissa vacanīyaṁ … <br>
  sn12.23:5.6 ‘viññāṇan’tissa vacanīyaṁ … <br>
  sn12.23:5.7 ‘saṅkhārā’tissa vacanīyaṁ. <br>
  sn12.23:5.8 Saṅkhārepāhaṁ, bhikkhave, saupanise vadāmi, no anupanise. <br>
  sn12.23:5.9 Kā ca, bhikkhave, saṅkhārānaṁ upanisā? <br>
  sn12.23:5.10 ‘Avijjā’tissa vacanīyaṁ. <br>
  sn12.23:6.1 Iti kho, bhikkhave, avijjūpanisā saṅkhārā, <br>
  sn12.23:6.2 saṅkhārūpanisaṁ viññāṇaṁ, <br>
  sn12.23:6.3 viññāṇūpanisaṁ nāmarūpaṁ, <br>
  sn12.23:6.4 nāmarūpūpanisaṁ saḷāyatanaṁ, <br>
  sn12.23:6.5 saḷāyatanūpaniso phasso, <br>
  sn12.23:6.6 phassūpanisā vedanā, <br>
  sn12.23:6.7 vedanūpanisā taṇhā, <br>
  sn12.23:6.8 taṇhūpanisaṁ upādānaṁ, <br>
  sn12.23:6.9 upādānūpaniso bhavo, <br>
  sn12.23:6.10 bhavūpanisā jāti, <br>
  sn12.23:6.11 jātūpanisaṁ dukkhaṁ, <br>
  sn12.23:6.12 dukkhūpanisā saddhā, <br>
  sn12.23:6.13 saddhūpanisaṁ pāmojjaṁ, <br>
  sn12.23:6.14 pāmojjūpanisā pīti, <br>
  sn12.23:6.15 pītūpanisā passaddhi, <br>
  sn12.23:6.16 passaddhūpanisaṁ sukhaṁ, <br>
  sn12.23:6.17 sukhūpaniso samādhi, <br>
  sn12.23:6.18 samādhūpanisaṁ yathābhūtañāṇadassanaṁ, <br>
  sn12.23:6.19 yathābhūtañāṇadassanūpanisā nibbidā, <br>
  sn12.23:6.20 nibbidūpaniso virāgo, <br>
  sn12.23:6.21 virāgūpanisā vimutti, <br>
  sn12.23:6.22 vimuttūpanisaṁ khayeñāṇaṁ. <br>
  sn12.23:7.1 Seyyathāpi, bhikkhave, uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti. Pabbatakandarapadarasākhāparipūrā kusobbhe paripūrenti. Kusobbhā paripūrā mahāsobbhe paripūrenti. Mahāsobbhā paripūrā kunnadiyo paripūrenti. Kunnadiyo paripūrā mahānadiyo paripūrenti. Mahānadiyo paripūrā mahāsamuddaṁ paripūrenti. <br>
  sn12.23:8.1 Evameva kho, bhikkhave, avijjūpanisā saṅkhārā, saṅkhārūpanisaṁ viññāṇaṁ, viññāṇūpanisaṁ nāmarūpaṁ, nāmarūpūpanisaṁ saḷāyatanaṁ, saḷāyatanūpaniso phasso, phassūpanisā vedanā, vedanūpanisā taṇhā, taṇhūpanisaṁ upādānaṁ, upādānūpaniso bhavo, bhavūpanisā jāti, jātūpanisaṁ dukkhaṁ, dukkhūpanisā saddhā, saddhūpanisaṁ pāmojjaṁ, pāmojjūpanisā pīti, pītūpanisā passaddhi, passaddhūpanisaṁ sukhaṁ, sukhūpaniso samādhi, samādhūpanisaṁ yathābhūtañāṇadassanaṁ, yathābhūtañāṇadassanūpanisā nibbidā, nibbidūpaniso virāgo, virāgūpanisā vimutti, vimuttūpanisaṁ khayeñāṇan”ti. <br>
  sn12.23:8.2 Tatiyaṁ. "<br>
  sn12.24:0.1 Saṁyutta Nikāya 12.24 <br>
  sn12.24:0.2 3. Dasabalavagga <br>
  sn12.24:0.3 Aññatitthiyasutta <br>
  sn12.24:1.1 Rājagahe viharati veḷuvane. <br>
  sn12.24:1.2 Atha kho āyasmā sāriputto pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisi. <br>
  sn12.24:1.3 Atha kho āyasmato sāriputtassa etadahosi: <br>
  sn12.24:1.4 “atippago kho tāva rājagahe piṇḍāya carituṁ. <br>
  sn12.24:1.5 Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti. <br>
  sn12.24:2.1 Atha kho āyasmā sāriputto yena aññatitthiyānaṁ paribbājakānaṁ ārāmo tenupasaṅkami; upasaṅkamitvā tehi aññatitthiyehi paribbājakehi saddhiṁ sammodi. <br>
  sn12.24:2.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinnaṁ kho āyasmantaṁ sāriputtaṁ te aññatitthiyā paribbājakā etadavocuṁ: <br>
  sn12.24:3.1 “Santāvuso sāriputta, eke samaṇabrāhmaṇā kammavādā sayaṅkataṁ dukkhaṁ paññapenti. <br>
  sn12.24:3.2 Santi panāvuso sāriputta, eke samaṇabrāhmaṇā kammavādā paraṅkataṁ dukkhaṁ paññapenti. <br>
  sn12.24:3.3 Santāvuso sāriputta, eke samaṇabrāhmaṇā kammavādā sayaṅkatañca paraṅkatañca dukkhaṁ paññapenti. <br>
  sn12.24:3.4 Santi panāvuso sāriputta, eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti. <br>
  sn12.24:3.5 Idha, panāvuso sāriputta, samaṇo gotamo kiṁvādī kimakkhāyī? <br>
  sn12.24:3.6 Kathaṁ byākaramānā ca mayaṁ vuttavādino ceva samaṇassa gotamassa assāma, na ca samaṇaṁ gotamaṁ abhūtena abbhācikkheyyāma, dhammassa cānudhammaṁ byākareyyāma, na ca koci sahadhammiko vādānupāto gārayhaṁ ṭhānaṁ āgaccheyyā”ti? <br>
  sn12.24:4.1 “Paṭiccasamuppannaṁ kho, āvuso, dukkhaṁ vuttaṁ bhagavatā. <br>
  sn12.24:4.2 Kiṁ paṭicca? <br>
  sn12.24:4.3 Phassaṁ paṭicca. <br>
  sn12.24:4.4 Iti vadaṁ vuttavādī ceva bhagavato assa, na ca bhagavantaṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya. <br>
  sn12.24:5.1 Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā. <br>
  sn12.24:5.2 Yepi te samaṇabrāhmaṇā kammavādā paraṅkataṁ dukkhaṁ paññapenti tadapi phassapaccayā. <br>
  sn12.24:5.3 Yepi te samaṇabrāhmaṇā kammavādā sayaṅkatañca paraṅkatañca dukkhaṁ paññapenti tadapi phassapaccayā. <br>
  sn12.24:5.4 Yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā. <br>
  sn12.24:6.1 Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.24:6.2 Yepi te samaṇabrāhmaṇā kammavādā paraṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.24:6.3 Yepi te samaṇabrāhmaṇā kammavādā sayaṅkatañca paraṅkatañca dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.24:6.4 Yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjatī”ti. <br>
  sn12.24:7.1 Assosi kho āyasmā ānando āyasmato sāriputtassa tehi aññatitthiyehi paribbājakehi saddhiṁ imaṁ kathāsallāpaṁ. <br>
  sn12.24:7.2 Atha kho āyasmā ānando rājagahe piṇḍāya caritvā pacchābhattaṁ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. <br>
  sn12.24:7.3 Ekamantaṁ nisinno kho āyasmā ānando yāvatako āyasmato sāriputtassa tehi aññatitthiyehi paribbājakehi saddhiṁ ahosi kathāsallāpo taṁ sabbaṁ bhagavato ārocesi. <br>
  sn12.24:8.1 “Sādhu sādhu, ānanda, yathā taṁ sāriputto sammā byākaramāno byākareyya. <br>
  sn12.24:8.2 Paṭiccasamuppannaṁ kho, ānanda, dukkhaṁ vuttaṁ mayā. <br>
  sn12.24:8.3 Kiṁ paṭicca? <br>
  sn12.24:8.4 Phassaṁ paṭicca. <br>
  sn12.24:8.5 Iti vadaṁ vuttavādī ceva me assa, na ca maṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya. <br>
  sn12.24:9.1 Tatrānanda, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā. <br>
  sn12.24:9.2 Yepi te …pe… <br>
  sn12.24:9.3 yepi te …pe… <br>
  sn12.24:9.4 yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā. <br>
  sn12.24:10.1 Tatrānanda, yepi te samaṇabrāhmaṇā kammavādā sayaṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.24:10.2 Yepi te …pe… <br>
  sn12.24:10.3 yepi te …pe… <br>
  sn12.24:10.4 yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.24:11.1 Ekamidāhaṁ, ānanda, samayaṁ idheva rājagahe viharāmi veḷuvane kalandakanivāpe. <br>
  sn12.24:11.2 Atha khvāhaṁ, ānanda, pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisiṁ. <br>
  sn12.24:11.3 Tassa mayhaṁ, ānanda, etadahosi: <br>
  sn12.24:11.4 ‘atippago kho tāva rājagahe piṇḍāya carituṁ. <br>
  sn12.24:11.5 Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan’ti. <br>
  sn12.24:12.1 Atha khvāhaṁ, ānanda, yena aññatitthiyānaṁ paribbājakānaṁ ārāmo tenupasaṅkamiṁ; upasaṅkamitvā tehi aññatitthiyehi paribbājakehi saddhiṁ sammodiṁ. <br>
  sn12.24:12.2 Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁ. Ekamantaṁ nisinnaṁ kho maṁ, ānanda, te aññatitthiyā paribbājakā etadavocuṁ: <br>
  sn12.24:13.1 ‘Santāvuso gotama, eke samaṇabrāhmaṇā kammavādā sayaṅkataṁ dukkhaṁ paññapenti. <br>
  sn12.24:13.2 Santi panāvuso gotama, eke samaṇabrāhmaṇā kammavādā paraṅkataṁ dukkhaṁ paññapenti. <br>
  sn12.24:13.3 Santāvuso gotama, eke samaṇabrāhmaṇā kammavādā sayaṅkatañca paraṅkatañca dukkhaṁ paññapenti. <br>
  sn12.24:13.4 Santi panāvuso gotama, eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti. <br>
  sn12.24:13.5 Idha no āyasmā gotamo kiṁvādī kimakkhāyī? <br>
  sn12.24:13.6 Kathaṁ byākaramānā ca mayaṁ vuttavādino ceva āyasmato gotamassa assāma, na ca āyasmantaṁ gotamaṁ abhūtena abbhācikkheyyāma, dhammassa cānudhammaṁ byākareyyāma, na ca koci sahadhammiko vādānupāto gārayhaṁ ṭhānaṁ āgaccheyyā’ti? <br>
  sn12.24:14.1 Evaṁ vuttāhaṁ, ānanda, te aññatitthiye paribbājake etadavocaṁ: <br>
  sn12.24:14.2 ‘paṭiccasamuppannaṁ kho, āvuso, dukkhaṁ vuttaṁ mayā. <br>
  sn12.24:14.3 Kiṁ paṭicca? <br>
  sn12.24:14.4 Phassaṁ paṭicca. <br>
  sn12.24:14.5 Iti vadaṁ vuttavādī ceva me assa, na ca maṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyyāti. <br>
  sn12.24:15.1 Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā. <br>
  sn12.24:15.2 Yepi te …pe… <br>
  sn12.24:15.3 yepi te …pe… <br>
  sn12.24:15.4 yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā. <br>
  sn12.24:16.1 Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.24:16.2 Yepi te …pe… <br>
  sn12.24:16.3 yepi te …pe… <br>
  sn12.24:16.4 yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjatī’”ti. <br>
  sn12.24:17.1 “Acchariyaṁ bhante, abbhutaṁ bhante. <br>
  sn12.24:17.2 Yatra hi nāma ekena padena sabbo attho vutto bhavissati. <br>
  sn12.24:17.3 Siyā nu kho, bhante, esevattho vitthārena vuccamāno gambhīro ceva assa gambhīrāvabhāso cā”ti? <br>
  sn12.24:18.1 “Tena hānanda, taññevettha paṭibhātū”ti. <br>
  sn12.24:18.2 “Sace maṁ, bhante, evaṁ puccheyyuṁ: <br>
  sn12.24:18.3 ‘jarāmaraṇaṁ, āvuso ānanda, kiṁnidānaṁ kiṁsamudayaṁ kiṁjātikaṁ kiṁpabhavan’ti? <br>
  sn12.24:18.4 Evaṁ puṭṭhohaṁ, bhante, evaṁ byākareyyaṁ: <br>
  sn12.24:18.5 ‘jarāmaraṇaṁ kho, āvuso, jātinidānaṁ jātisamudayaṁ jātijātikaṁ jātipabhavan’ti. <br>
  sn12.24:18.6 Evaṁ puṭṭhohaṁ, bhante, evaṁ byākareyyaṁ. <br>
  sn12.24:19.1 Sace maṁ, bhante, evaṁ puccheyyuṁ: <br>
  sn12.24:19.2 ‘jāti panāvuso ānanda, kiṁnidānā kiṁsamudayā kiṁjātikā kiṁpabhavā’ti? <br>
  sn12.24:19.3 Evaṁ puṭṭhohaṁ, bhante, evaṁ byākareyyaṁ: <br>
  sn12.24:19.4 ‘jāti kho, āvuso, bhavanidānā bhavasamudayā bhavajātikā bhavappabhavā’ti. <br>
  sn12.24:19.5 Evaṁ puṭṭhohaṁ, bhante, evaṁ byākareyyaṁ. <br>
  sn12.24:20.1 Sace maṁ, bhante, evaṁ puccheyyuṁ: <br>
  sn12.24:20.2 ‘bhavo panāvuso ānanda, kiṁnidāno kiṁsamudayo kiṁjātiko kiṁpabhavo’ti? <br>
  sn12.24:20.3 Evaṁ puṭṭhohaṁ, bhante, evaṁ byākareyyaṁ: <br>
  sn12.24:20.4 ‘bhavo kho, āvuso, upādānanidāno upādānasamudayo upādānajātiko upādānappabhavo’ti. <br>
  sn12.24:20.5 Evaṁ puṭṭhohaṁ, bhante, evaṁ byākareyyaṁ. <br>
  sn12.24:21.1 Sace maṁ, bhante, evaṁ puccheyyuṁ—<br>
  sn12.24:21.2 upādānaṁ panāvuso …pe… <br>
  sn12.24:21.3 taṇhā panāvuso …pe… <br>
  sn12.24:21.4 vedanā panāvuso …pe… <br>
  sn12.24:21.5 sace maṁ, bhante, evaṁ puccheyyuṁ: <br>
  sn12.24:21.6 ‘phasso panāvuso ānanda, kiṁnidāno kiṁsamudayo kiṁjātiko kiṁpabhavo’ti? <br>
  sn12.24:21.7 Evaṁ puṭṭhohaṁ, bhante, evaṁ byākareyyaṁ: <br>
  sn12.24:21.8 ‘phasso kho, āvuso, saḷāyatananidāno saḷāyatanasamudayo saḷāyatanajātiko saḷāyatanappabhavo’ti. <br>
  sn12.24:21.9 ‘Channaṁ tveva, āvuso, phassāyatanānaṁ asesavirāganirodhā phassanirodho; <br>
  sn12.24:21.10 phassanirodhā vedanānirodho; <br>
  sn12.24:21.11 vedanānirodhā taṇhānirodho; <br>
  sn12.24:21.12 taṇhānirodhā upādānanirodho; <br>
  sn12.24:21.13 upādānanirodhā bhavanirodho; <br>
  sn12.24:21.14 bhavanirodhā jātinirodho; <br>
  sn12.24:21.15 jātinirodhā jarāmaraṇaṁ sokaparidevadukkhadomanassupāyāsā nirujjhanti. <br>
  sn12.24:21.16 Evametassa kevalassa dukkhakkhandhassa nirodho hotī’ti. <br>
  sn12.24:21.17 Evaṁ puṭṭhohaṁ, bhante, evaṁ byākareyyan”ti. <br>
  sn12.24:21.18 Catutthaṁ. "<br>
  sn12.25:0.1 Saṁyutta Nikāya 12.25 <br>
  sn12.25:0.2 3. Dasabalavagga <br>
  sn12.25:0.3 Bhūmijasutta <br>
  sn12.25:1.1 Sāvatthiyaṁ viharati. <br>
  sn12.25:1.2 Atha kho āyasmā bhūmijo sāyanhasamayaṁ paṭisallānā vuṭṭhito yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi. <br>
  sn12.25:1.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā bhūmijo āyasmantaṁ sāriputtaṁ etadavoca: <br>
  sn12.25:2.1 “Santāvuso sāriputta, eke samaṇabrāhmaṇā kammavādā sayaṅkataṁ sukhadukkhaṁ paññapenti. <br>
  sn12.25:2.2 Santi panāvuso sāriputta, eke samaṇabrāhmaṇā kammavādā paraṅkataṁ sukhadukkhaṁ paññapenti. <br>
  sn12.25:2.3 Santāvuso sāriputta, eke samaṇabrāhmaṇā kammavādā sayaṅkatañca paraṅkatañca sukhadukkhaṁ paññapenti. <br>
  sn12.25:2.4 Santi panāvuso sāriputta, eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti. <br>
  sn12.25:2.5 Idha no, āvuso sāriputta, bhagavā kiṁvādī kimakkhāyī, <br>
  sn12.25:2.6 kathaṁ byākaramānā ca mayaṁ vuttavādino ceva bhagavato assāma, na ca bhagavantaṁ abhūtena abbhācikkheyyāma, dhammassa cānudhammaṁ byākareyyāma, na ca koci sahadhammiko vādānupāto gārayhaṁ ṭhānaṁ āgaccheyyā”ti? <br>
  sn12.25:3.1 “Paṭiccasamuppannaṁ kho, āvuso, sukhadukkhaṁ vuttaṁ bhagavatā. <br>
  sn12.25:3.2 Kiṁ paṭicca? <br>
  sn12.25:3.3 Phassaṁ paṭicca. <br>
  sn12.25:3.4 Iti vadaṁ vuttavādī ceva bhagavato assa, na ca bhagavantaṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya. <br>
  sn12.25:4.1 Tatrāvuso, ye te samaṇabrāhmaṇā kammavādā sayaṅkataṁ sukhadukkhaṁ paññapenti, tadapi phassapaccayā. <br>
  sn12.25:4.2 Yepi te …pe… <br>
  sn12.25:4.3 yepi te …pe… <br>
  sn12.25:4.4 yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti, tadapi phassapaccayā. <br>
  sn12.25:5.1 Tatrāvuso, ye te samaṇabrāhmaṇā kammavādā sayaṅkataṁ sukhadukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.25:5.2 Yepi te …pe… <br>
  sn12.25:5.3 yepi te …pe… <br>
  sn12.25:5.4 yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjatī”ti. <br>
  sn12.25:6.1 Assosi kho āyasmā ānando āyasmato sāriputtassa āyasmatā bhūmijena saddhiṁ imaṁ kathāsallāpaṁ. <br>
  sn12.25:6.2 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. <br>
  sn12.25:6.3 Ekamantaṁ nisinno kho āyasmā ānando yāvatako āyasmato sāriputtassa āyasmatā bhūmijena saddhiṁ ahosi kathāsallāpo taṁ sabbaṁ bhagavato ārocesi. <br>
  sn12.25:7.1 “Sādhu sādhu, ānanda, yathā taṁ sāriputto sammā byākaramāno byākareyya. <br>
  sn12.25:7.2 Paṭiccasamuppannaṁ kho, ānanda, sukhadukkhaṁ vuttaṁ mayā. <br>
  sn12.25:7.3 Kiṁ paṭicca? <br>
  sn12.25:7.4 Phassaṁ paṭicca. <br>
  sn12.25:7.5 Iti vadaṁ vuttavādī ceva me assa, na ca maṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya. <br>
  sn12.25:8.1 Tatrānanda, ye te samaṇabrāhmaṇā kammavādā sayaṅkataṁ sukhadukkhaṁ paññapenti tadapi phassapaccayā. <br>
  sn12.25:8.2 Yepi te …pe… <br>
  sn12.25:8.3 yepi te …pe… <br>
  sn12.25:8.4 yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti tadapi phassapaccayā. <br>
  sn12.25:9.1 Tatrānanda, ye te samaṇabrāhmaṇā kammavādā sayaṅkataṁ sukhadukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.25:9.2 Yepi te …pe… <br>
  sn12.25:9.3 yepi te …pe… <br>
  sn12.25:9.4 yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.25:10.1 Kāye vā hānanda, sati kāyasañcetanāhetu uppajjati ajjhattaṁ sukhadukkhaṁ. <br>
  sn12.25:10.2 Vācāya vā hānanda, sati vacīsañcetanāhetu uppajjati ajjhattaṁ sukhadukkhaṁ. <br>
  sn12.25:10.3 Mane vā hānanda, sati manosañcetanāhetu uppajjati ajjhattaṁ sukhadukkhaṁ avijjāpaccayā ca. <br>
  sn12.25:11.1 Sāmaṁ vā taṁ, ānanda, kāyasaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:11.2 Pare vā taṁ, ānanda, kāyasaṅkhāraṁ abhisaṅkharonti, yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:11.3 Sampajāno vā taṁ, ānanda, kāyasaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:11.4 Asampajāno vā taṁ, ānanda, kāyasaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:12.1 Sāmaṁ vā taṁ, ānanda, vacīsaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:12.2 Pare vā taṁ, ānanda, vacīsaṅkhāraṁ abhisaṅkharonti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:12.3 Sampajāno vā taṁ, ānanda …pe… <br>
  sn12.25:12.4 asampajāno vā taṁ, ānanda, vacīsaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:13.1 Sāmaṁ vā taṁ, ānanda, manosaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:13.2 Pare vā taṁ, ānanda, manosaṅkhāraṁ abhisaṅkharonti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:13.3 Sampajāno vā taṁ, ānanda …pe… <br>
  sn12.25:13.4 asampajāno vā taṁ, ānanda, manosaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:14.1 Imesu, ānanda, dhammesu avijjā anupatitā. <br>
  sn12.25:14.2 Avijjāya tveva, ānanda, asesavirāganirodhā so kāyo na hoti yaṁpaccayāssa taṁ uppajjati ajjhattaṁ sukhadukkhaṁ. Sā vācā na hoti yaṁpaccayāssa taṁ uppajjati ajjhattaṁ sukhadukkhaṁ. So mano na hoti yaṁpaccayāssa taṁ uppajjati ajjhattaṁ sukhadukkhaṁ. <br>
  sn12.25:14.3 Khettaṁ taṁ na hoti …pe… vatthu taṁ na hoti …pe… āyatanaṁ taṁ na hoti …pe… adhikaraṇaṁ taṁ na hoti yaṁpaccayāssa taṁ uppajjati ajjhattaṁ sukhadukkhan”ti. <br>
  sn12.25:14.4 Pañcamaṁ. "<br>
  sn12.26:0.1 Saṁyutta Nikāya 12.26 <br>
  sn12.26:0.2 3. Dasabalavagga <br>
  sn12.26:0.3 Upavāṇasutta <br>
  sn12.26:1.1 Sāvatthiyaṁ viharati. <br>
  sn12.26:1.2 Atha kho āyasmā upavāṇo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā upavāṇo bhagavantaṁ etadavoca: <br>
  sn12.26:2.1 “Santi pana, bhante, eke samaṇabrāhmaṇā sayaṅkataṁ dukkhaṁ paññapenti. <br>
  sn12.26:2.2 Santi pana, bhante, eke samaṇabrāhmaṇā paraṅkataṁ dukkhaṁ paññapenti. <br>
  sn12.26:2.3 Santi pana, bhante, eke samaṇabrāhmaṇā sayaṅkatañca paraṅkatañca dukkhaṁ paññapenti. <br>
  sn12.26:2.4 Santi pana, bhante, eke samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti. <br>
  sn12.26:2.5 Idha no, bhante, bhagavā kiṁvādī kimakkhāyī kathaṁ byākaramānā ca mayaṁ vuttavādino ceva bhagavato assāma, na ca bhagavantaṁ abhūtena abbhācikkheyyāma, dhammassa cānudhammaṁ byākareyyāma, na ca koci sahadhammiko vādānupāto gārayhaṁ ṭhānaṁ āgaccheyyā”ti? <br>
  sn12.26:3.1 “Paṭiccasamuppannaṁ kho, upavāṇa, dukkhaṁ vuttaṁ mayā. <br>
  sn12.26:3.2 Kiṁ paṭicca? <br>
  sn12.26:3.3 Phassaṁ paṭicca. <br>
  sn12.26:3.4 Iti vadaṁ vuttavādī ceva me assa, na ca maṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya. <br>
  sn12.26:4.1 Tatra, upavāṇa, ye te samaṇabrāhmaṇā sayaṅkataṁ dukkhaṁ paññapenti, tadapi phassapaccayā. <br>
  sn12.26:4.2 Yepi te …pe… <br>
  sn12.26:4.3 yepi te …pe… <br>
  sn12.26:4.4 yepi te samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā. <br>
  sn12.26:5.1 Tatra, upavāṇa, ye te samaṇabrāhmaṇā sayaṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati. <br>
  sn12.26:5.2 Yepi te …pe… <br>
  sn12.26:5.3 yepi te …pe… <br>
  sn12.26:5.4 yepi te samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjatī”ti. <br>
  sn12.26:5.5 Chaṭṭhaṁ. "<br>
  sn12.27:0.1 Saṁyutta Nikāya 12.27 <br>
  sn12.27:0.2 3. Dasabalavagga <br>
  sn12.27:0.3 Paccayasutta <br>
  sn12.27:1.1 Sāvatthiyaṁ viharati. <br>
  sn12.27:1.2 “Avijjāpaccayā, bhikkhave, saṅkhārā; <br>
  sn12.27:1.3 saṅkhārapaccayā viññāṇaṁ …pe… <br>
  sn12.27:1.4 evametassa kevalassa dukkhakkhandhassa samudayo hoti. <br>
  sn12.27:2.1 Katamañca, bhikkhave, jarāmaraṇaṁ? <br>
  sn12.27:2.2 Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—<br>
  sn12.27:2.3 ayaṁ vuccati jarā. <br>
  sn12.27:2.4 Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo; <br>
  sn12.27:2.5 idaṁ vuccati maraṇaṁ. <br>
  sn12.27:2.6 Iti ayañca jarā idañca maraṇaṁ. <br>
  sn12.27:2.7 Idaṁ vuccati, bhikkhave, jarāmaraṇaṁ. <br>
  sn12.27:2.8 Jātisamudayā jarāmaraṇasamudayo; <br>
  sn12.27:2.9 jātinirodhā jarāmaraṇanirodho. <br>
  sn12.27:2.10 Ayameva ariyo aṭṭhaṅgiko maggo jarāmaraṇanirodhagāminī paṭipadā. <br>
  sn12.27:2.11 Seyyathidaṁ—sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi. <br>
  sn12.27:3.1 Katamā ca, bhikkhave, jāti …pe… <br>
  sn12.27:3.2 katamo ca, bhikkhave, bhavo … <br>
  sn12.27:3.3 katamañca, bhikkhave, upādānaṁ … <br>
  sn12.27:3.4 katamā ca, bhikkhave, taṇhā … <br>
  sn12.27:3.5 katamā ca, bhikkhave, vedanā … <br>
  sn12.27:3.6 katamo ca, bhikkhave, phasso … <br>
  sn12.27:3.7 katamañca, bhikkhave, saḷāyatanaṁ … <br>
  sn12.27:3.8 katamañca, bhikkhave, nāmarūpaṁ … <br>
  sn12.27:3.9 katamañca, bhikkhave, viññāṇaṁ …? <br>
  sn12.27:4.1 Katame ca, bhikkhave, saṅkhārā? <br>
  sn12.27:4.2 Tayome, bhikkhave, saṅkhārā—<br>
  sn12.27:4.3 kāyasaṅkhāro, vacīsaṅkhāro, cittasaṅkhāro. <br>
  sn12.27:4.4 Ime vuccanti, bhikkhave, saṅkhārā. <br>
  sn12.27:4.5 Avijjāsamudayā saṅkhārasamudayo; <br>
  sn12.27:4.6 avijjānirodhā saṅkhāranirodho. <br>
  sn12.27:4.7 Ayameva ariyo aṭṭhaṅgiko maggo saṅkhāranirodhagāminī paṭipadā. <br>
  sn12.27:4.8 Seyyathidaṁ—sammādiṭṭhi …pe… sammāsamādhi. <br>
  sn12.27:5.1 Yato kho, bhikkhave, ariyasāvako evaṁ paccayaṁ pajānāti, evaṁ paccayasamudayaṁ pajānāti, evaṁ paccayanirodhaṁ pajānāti, evaṁ paccayanirodhagāminiṁ paṭipadaṁ pajānāti. <br>
  sn12.27:5.2 Ayaṁ vuccati, bhikkhave, ariyasāvako diṭṭhisampanno itipi, dassanasampanno itipi, āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño itipi, amatadvāraṁ āhacca tiṭṭhati itipī”ti. <br>
  sn12.27:5.3 Sattamaṁ. "<br>
  sn12.28:0.1 Saṁyutta Nikāya 12.28 <br>
  sn12.28:0.2 3. Dasabalavagga <br>
  sn12.28:0.3 Bhikkhusutta <br>
  sn12.28:1.1 Sāvatthiyaṁ viharati. <br>
  sn12.28:1.2 “Tatra kho …pe… <br>
  sn12.28:1.3 idha, bhikkhave, bhikkhu jarāmaraṇaṁ pajānāti, jarāmaraṇasamudayaṁ pajānāti, jarāmaraṇanirodhaṁ pajānāti, jarāmaraṇanirodhagāminiṁ paṭipadaṁ pajānāti, jātiṁ pajānāti …pe… <br>
  sn12.28:1.4 bhavaṁ pajānāti … <br>
  sn12.28:1.5 upādānaṁ pajānāti … <br>
  sn12.28:1.6 taṇhaṁ pajānāti … <br>
  sn12.28:1.7 vedanaṁ pajānāti … <br>
  sn12.28:1.8 phassaṁ pajānāti … <br>
  sn12.28:1.9 saḷāyatanaṁ pajānāti … <br>
  sn12.28:1.10 nāmarūpaṁ pajānāti … <br>
  sn12.28:1.11 viññāṇaṁ pajānāti … <br>
  sn12.28:1.12 saṅkhāre pajānāti, saṅkhārasamudayaṁ pajānāti, saṅkhāranirodhaṁ pajānāti, saṅkhāranirodhagāminiṁ paṭipadaṁ pajānāti. <br>
  sn12.28:2.1 Katamañca, bhikkhave, jarāmaraṇaṁ? <br>
  sn12.28:2.2 Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—<br>
  sn12.28:2.3 ayaṁ vuccati jarā. <br>
  sn12.28:2.4 Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo; <br>
  sn12.28:2.5 idaṁ vuccati maraṇaṁ. <br>
  sn12.28:2.6 Iti ayañca jarā idañca maraṇaṁ. <br>
  sn12.28:2.7 Idaṁ vuccati, bhikkhave, jarāmaraṇaṁ. <br>
  sn12.28:2.8 Jātisamudayā jarāmaraṇasamudayo; <br>
  sn12.28:2.9 jātinirodhā jarāmaraṇanirodho. <br>
  sn12.28:2.10 Ayameva ariyo aṭṭhaṅgiko maggo jarāmaraṇanirodhagāminī paṭipadā. <br>
  sn12.28:2.11 Seyyathidaṁ—sammādiṭṭhi …pe… sammāsamādhi. <br>
  sn12.28:3.1 Katamā ca, bhikkhave, jāti …pe… <br>
  sn12.28:3.2 katamo ca, bhikkhave, bhavo … <br>
  sn12.28:3.3 katamañca, bhikkhave, upādānaṁ … <br>
  sn12.28:3.4 katamā ca, bhikkhave, taṇhā … <br>
  sn12.28:3.5 vedanā … <br>
  sn12.28:3.6 phasso … <br>
  sn12.28:3.7 saḷāyatanaṁ … <br>
  sn12.28:3.8 nāmarūpaṁ … <br>
  sn12.28:3.9 viññāṇaṁ …. <br>
  sn12.28:4.1 Katame ca, bhikkhave, saṅkhārā? <br>
  sn12.28:4.2 Tayome, bhikkhave, saṅkhārā—<br>
  sn12.28:4.3 kāyasaṅkhāro, vacīsaṅkhāro, cittasaṅkhāro. <br>
  sn12.28:4.4 Ime vuccanti, bhikkhave, saṅkhārā. <br>
  sn12.28:4.5 Avijjāsamudayā saṅkhārasamudayo; <br>
  sn12.28:4.6 avijjānirodhā saṅkhāranirodho. <br>
  sn12.28:4.7 Ayameva ariyo aṭṭhaṅgiko maggo saṅkhāranirodhagāminī paṭipadā. <br>
  sn12.28:4.8 Seyyathidaṁ—sammādiṭṭhi …pe… sammāsamādhi. <br>
  sn12.28:5.1 Yato kho, bhikkhave, bhikkhu evaṁ jarāmaraṇaṁ pajānāti, evaṁ jarāmaraṇasamudayaṁ pajānāti, evaṁ jarāmaraṇanirodhaṁ pajānāti, evaṁ jarāmaraṇanirodhagāminiṁ paṭipadaṁ pajānāti, evaṁ jātiṁ pajānāti …pe… <br>
  sn12.28:5.2 bhavaṁ … <br>
  sn12.28:5.3 upādānaṁ … <br>
  sn12.28:5.4 taṇhaṁ … <br>
  sn12.28:5.5 vedanaṁ … <br>
  sn12.28:5.6 phassaṁ … <br>
  sn12.28:5.7 saḷāyatanaṁ … <br>
  sn12.28:5.8 nāmarūpaṁ … <br>
  sn12.28:5.9 viññāṇaṁ … <br>
  sn12.28:5.10 saṅkhāre … <br>
  sn12.28:5.11 saṅkhārasamudayaṁ … <br>
  sn12.28:5.12 saṅkhāranirodhaṁ … <br>
  sn12.28:5.13 evaṁ saṅkhāranirodhagāminiṁ paṭipadaṁ pajānāti. <br>
  sn12.28:5.14 Ayaṁ vuccati, bhikkhave, bhikkhu diṭṭhisampanno itipi, dassanasampanno itipi, āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño itipi, amatadvāraṁ āhacca tiṭṭhati itipī”ti. <br>
  sn12.28:5.15 Aṭṭhamaṁ. "<br>
  sn12.29:0.1 Saṁyutta Nikāya 12.29 <br>
  sn12.29:0.2 3. Dasabalavagga <br>
  sn12.29:0.3 Samaṇabrāhmaṇasutta <br>
  sn12.29:1.1 Sāvatthiyaṁ viharati. <br>
  sn12.29:1.2 “Tatra kho …pe… <br>
  sn12.29:1.3 ye hi keci, bhikkhave, samaṇā vā brāhmaṇā vā jarāmaraṇaṁ na parijānanti, jarāmaraṇasamudayaṁ na parijānanti, jarāmaraṇanirodhaṁ na parijānanti, jarāmaraṇanirodhagāminiṁ paṭipadaṁ na parijānanti, jātiṁ na parijānanti …pe… <br>
  sn12.29:1.4 bhavaṁ … <br>
  sn12.29:1.5 upādānaṁ … <br>
  sn12.29:1.6 taṇhaṁ … <br>
  sn12.29:1.7 vedanaṁ … <br>
  sn12.29:1.8 phassaṁ … <br>
  sn12.29:1.9 saḷāyatanaṁ … <br>
  sn12.29:1.10 nāmarūpaṁ … <br>
  sn12.29:1.11 viññāṇaṁ … <br>
  sn12.29:1.12 saṅkhāre … <br>
  sn12.29:1.13 saṅkhārasamudayaṁ … <br>
  sn12.29:1.14 saṅkhāranirodhaṁ … <br>
  sn12.29:1.15 saṅkhāranirodhagāminiṁ paṭipadaṁ na parijānanti. <br>
  sn12.29:1.16 Na mete, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā. Na ca panete āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti. <br>
  sn12.29:2.1 Ye ca kho keci, bhikkhave, samaṇā vā brāhmaṇā vā jarāmaraṇaṁ parijānanti, jarāmaraṇasamudayaṁ parijānanti, jarāmaraṇanirodhaṁ parijānanti, jarāmaraṇanirodhagāminiṁ paṭipadaṁ parijānanti, jātiṁ parijānanti …pe… <br>
  sn12.29:2.2 bhavaṁ … <br>
  sn12.29:2.3 upādānaṁ … <br>
  sn12.29:2.4 taṇhaṁ … <br>
  sn12.29:2.5 vedanaṁ … <br>
  sn12.29:2.6 phassaṁ … <br>
  sn12.29:2.7 saḷāyatanaṁ … <br>
  sn12.29:2.8 nāmarūpaṁ … <br>
  sn12.29:2.9 viññāṇaṁ … <br>
  sn12.29:2.10 saṅkhāre parijānanti, saṅkhārasamudayaṁ parijānanti, saṅkhāranirodhaṁ parijānanti, saṅkhāranirodhagāminiṁ paṭipadaṁ parijānanti. <br>
  sn12.29:2.11 Te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā. Te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti. <br>
  sn12.29:2.12 Navamaṁ. "<br>
  sn12.30:0.1 Saṁyutta Nikāya 12.30 <br>
  sn12.30:0.2 3. Dasabalavagga <br>
  sn12.30:0.3 Dutiyasamaṇabrāhmaṇasutta <br>
  sn12.30:1.1 Sāvatthiyaṁ viharati. <br>
  sn12.30:1.2 “Tatra kho …pe… <br>
  sn12.30:1.3 ye hi keci, bhikkhave, samaṇā vā brāhmaṇā vā jarāmaraṇaṁ nappajānanti, jarāmaraṇasamudayaṁ nappajānanti, jarāmaraṇanirodhaṁ nappajānanti, jarāmaraṇanirodhagāminiṁ paṭipadaṁ nappajānanti te vata jarāmaraṇaṁ samatikkamma ṭhassantīti netaṁ ṭhānaṁ vijjati. <br>
  sn12.30:1.4 Jātiṁ nappajānanti …pe… <br>
  sn12.30:1.5 bhavaṁ … <br>
  sn12.30:1.6 upādānaṁ … <br>
  sn12.30:1.7 taṇhaṁ … <br>
  sn12.30:1.8 vedanaṁ … <br>
  sn12.30:1.9 phassaṁ … <br>
  sn12.30:1.10 saḷāyatanaṁ … <br>
  sn12.30:1.11 nāmarūpaṁ … <br>
  sn12.30:1.12 viññāṇaṁ … <br>
  sn12.30:1.13 saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti, saṅkhāranirodhagāminiṁ paṭipadaṁ nappajānanti te vata saṅkhāre samatikkamma ṭhassantīti netaṁ ṭhānaṁ vijjati. <br>
  sn12.30:2.1 Ye ca kho keci, bhikkhave, samaṇā vā brāhmaṇā vā jarāmaraṇaṁ pajānanti, jarāmaraṇasamudayaṁ pajānanti, jarāmaraṇanirodhaṁ pajānanti, jarāmaraṇanirodhagāminiṁ paṭipadaṁ pajānanti te vata jarāmaraṇaṁ samatikkamma ṭhassantīti ṭhānametaṁ vijjati. <br>
  sn12.30:2.2 Jātiṁ pajānanti …pe… <br>
  sn12.30:2.3 bhavaṁ … <br>
  sn12.30:2.4 upādānaṁ … <br>
  sn12.30:2.5 taṇhaṁ … <br>
  sn12.30:2.6 vedanaṁ … <br>
  sn12.30:2.7 phassaṁ … <br>
  sn12.30:2.8 saḷāyatanaṁ … <br>
  sn12.30:2.9 nāmarūpaṁ … <br>
  sn12.30:2.10 viññāṇaṁ … <br>
  sn12.30:2.11 saṅkhāre pajānanti, saṅkhārasamudayaṁ pajānanti, saṅkhāranirodhaṁ pajānanti, saṅkhāranirodhagāminiṁ paṭipadaṁ pajānanti. <br>
  sn12.30:2.12 Te vata saṅkhāre samatikkamma ṭhassantīti ṭhānametaṁ vijjatī”ti. <br>
  sn12.30:2.13 Dasamaṁ. <br>
  sn12.30:2.14 Dasabalavaggo tatiyo. <br>
  sn12.30:3.0 Tassuddānaṁ <br>
  sn12.30:3.1 Dve dasabalā upanisā ca, <br>
  sn12.30:3.2 Aññatitthiyabhūmijo; <br>
  sn12.30:3.3 Upavāṇo paccayo bhikkhu, <br>
  sn12.30:3.4 Dve ca samaṇabrāhmaṇāti. "<br>
  sn12.31:0.1 Saṁyutta Nikāya 12.31 <br>
  sn12.31:0.2 4. Kaḷārakhattiyavagga <br>
  sn12.31:0.3 Bhūtasutta <br>
  sn12.31:1.1 Ekaṁ samayaṁ bhagavā sāvatthiyaṁ viharati. <br>
  sn12.31:1.2 Tatra kho bhagavā āyasmantaṁ sāriputtaṁ āmantesi: <br>
  sn12.31:1.3 “vuttamidaṁ, sāriputta, pārāyane ajitapañhe: <br>
  sn12.31:2.1 ‘Ye ca saṅkhātadhammāse, <br>
  sn12.31:2.2 ye ca sekkhā puthū idha; <br>
  sn12.31:2.3 Tesaṁ me nipako iriyaṁ, <br>
  sn12.31:2.4 puṭṭho pabrūhi mārisā’ti. <br>
  sn12.31:3.1 Imassa nu kho, sāriputta, saṅkhittena bhāsitassa kathaṁ vitthārena attho daṭṭhabbo”ti? <br>
  sn12.31:3.2 Evaṁ vutte, āyasmā sāriputto tuṇhī ahosi. <br>
  sn12.31:4.1 Dutiyampi kho bhagavā āyasmantaṁ sāriputtaṁ āmantesi …pe… <br>
  sn12.31:4.2 dutiyampi kho āyasmā sāriputto tuṇhī ahosi. <br>
  sn12.31:4.3 Tatiyampi kho bhagavā āyasmantaṁ sāriputtaṁ āmantesi: <br>
  sn12.31:4.4 “vuttamidaṁ, sāriputta, pārāyane ajitapañhe: <br>
  sn12.31:5.1 ‘Ye ca saṅkhātadhammāse, <br>
  sn12.31:5.2 ye ca sekkhā puthū idha; <br>
  sn12.31:5.3 Tesaṁ me nipako iriyaṁ, <br>
  sn12.31:5.4 puṭṭho pabrūhi mārisā’ti. <br>
  sn12.31:6.1 Imassa nu kho, sāriputta, saṅkhittena bhāsitassa kathaṁ vitthārena attho daṭṭhabbo”ti? <br>
  sn12.31:6.2 Tatiyampi kho āyasmā sāriputto tuṇhī ahosi. <br>
  sn12.31:7.1 “Bhūtamidanti, sāriputta, passasī”ti? <br>
  sn12.31:7.2 “Bhūtamidanti, bhante, yathābhūtaṁ sammappaññāya passati. <br>
  sn12.31:7.3 Bhūtamidanti yathābhūtaṁ sammappaññāya disvā bhūtassa nibbidāya virāgāya nirodhāya paṭipanno hoti. <br>
  sn12.31:7.4 Tadāhārasambhavanti yathābhūtaṁ sammappaññāya passati. <br>
  sn12.31:7.5 Tadāhārasambhavanti yathābhūtaṁ sammappaññāya disvā āhārasambhavassa nibbidāya virāgāya nirodhāya paṭipanno hoti. <br>
  sn12.31:7.6 Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati. <br>
  sn12.31:7.7 Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidāya virāgāya nirodhāya paṭipanno hoti. <br>
  sn12.31:7.8 Evaṁ kho, bhante, sekkho hoti. <br>
  sn12.31:8.1 Kathañca, bhante, saṅkhātadhammo hoti? <br>
  sn12.31:8.2 Bhūtamidanti, bhante, yathābhūtaṁ sammappaññāya passati. <br>
  sn12.31:8.3 Bhūtamidanti yathābhūtaṁ sammappaññāya disvā bhūtassa nibbidā virāgā nirodhā anupādā vimutto hoti. <br>
  sn12.31:8.4 Tadāhārasambhavanti yathābhūtaṁ sammappaññāya passati. <br>
  sn12.31:8.5 Tadāhārasambhavanti yathābhūtaṁ sammappaññāya disvā āhārasambhavassa nibbidā virāgā nirodhā anupādā vimutto hoti. <br>
  sn12.31:8.6 Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati. <br>
  sn12.31:8.7 Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidā virāgā nirodhā anupādā vimutto hoti. <br>
  sn12.31:8.8 Evaṁ kho, bhante, saṅkhātadhammo hoti. <br>
  sn12.31:8.9 Iti kho, bhante, yaṁ taṁ vuttaṁ pārāyane ajitapañhe: <br>
  sn12.31:9.1 ‘Ye ca saṅkhātadhammāse, <br>
  sn12.31:9.2 ye ca sekkhā puthū idha; <br>
  sn12.31:9.3 Tesaṁ me nipako iriyaṁ, <br>
  sn12.31:9.4 puṭṭho pabrūhi mārisā’ti. <br>
  sn12.31:10.1 Imassa khvāhaṁ, bhante, saṅkhittena bhāsitassa evaṁ vitthārena atthaṁ ājānāmī”ti. <br>
  sn12.31:11.1 “Sādhu sādhu, sāriputta, bhūtamidanti, sāriputta, yathābhūtaṁ sammappaññāya passati. <br>
  sn12.31:11.2 Bhūtamidanti yathābhūtaṁ sammappaññāya disvā bhūtassa nibbidāya virāgāya nirodhāya paṭipanno hoti. <br>
  sn12.31:11.3 Tadāhārasambhavanti yathābhūtaṁ sammappaññāya passati. <br>
  sn12.31:11.4 Tadāhārasambhavanti yathābhūtaṁ sammappaññāya disvā āhārasambhavassa nibbidāya virāgāya nirodhāya paṭipanno hoti. <br>
  sn12.31:11.5 Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati. <br>
  sn12.31:11.6 Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidāya virāgāya nirodhāya paṭipanno hoti. <br>
  sn12.31:11.7 Evaṁ kho, sāriputta, sekkho hoti. <br>
  sn12.31:12.1 Kathañca, sāriputta, saṅkhātadhammo hoti? <br>
  sn12.31:12.2 Bhūtamidanti, sāriputta, yathābhūtaṁ sammappaññāya passati. <br>
  sn12.31:12.3 Bhūtamidanti yathābhūtaṁ sammappaññāya disvā bhūtassa nibbidā virāgā nirodhā anupādā vimutto hoti. <br>
  sn12.31:12.4 Tadāhārasambhavanti yathābhūtaṁ sammappaññāya passati. <br>
  sn12.31:12.5 Tadāhārasambhavanti yathābhūtaṁ sammappaññāya disvā āhārasambhavassa nibbidā virāgā nirodhā anupādā vimutto hoti. <br>
  sn12.31:12.6 Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati. <br>
  sn12.31:12.7 Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññā disvā nirodhadhammassa nibbidā virāgā nirodhā anupādā vimutto hoti. <br>
  sn12.31:12.8 Evaṁ kho, sāriputta, saṅkhātadhammo hoti. <br>
  sn12.31:12.9 Iti kho, sāriputta, yaṁ taṁ vuttaṁ pārāyane ajitapañhe: <br>
  sn12.31:13.1 ‘Ye ca saṅkhātadhammāse, <br>
  sn12.31:13.2 ye ca sekkhā puthū idha; <br>
  sn12.31:13.3 Tesaṁ me nipako iriyaṁ, <br>
  sn12.31:13.4 puṭṭho pabrūhi mārisā’ti. <br>
  sn12.31:14.1 Imassa kho, sāriputta, saṅkhittena bhāsitassa evaṁ vitthārena attho daṭṭhabbo”ti. <br>
  sn12.31:14.2 Paṭhamaṁ. "<br>
  sn12.32:0.1 Saṁyutta Nikāya 12.32 <br>
  sn12.32:0.2 4. Kaḷārakhattiyavagga <br>
  sn12.32:0.3 Kaḷārasutta <br>
  sn12.32:1.1 Sāvatthiyaṁ viharati. <br>
  sn12.32:1.2 Atha kho kaḷārakhattiyo bhikkhu yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi. <br>
  sn12.32:1.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho kaḷārakhattiyo bhikkhu āyasmantaṁ sāriputtaṁ etadavoca: <br>
  sn12.32:1.4 “moḷiyaphagguno, āvuso sāriputta, bhikkhu sikkhaṁ paccakkhāya hīnāyāvatto”ti. <br>
  sn12.32:1.5 “Na hi nūna so āyasmā imasmiṁ dhammavinaye assāsamalatthā”ti. <br>
  sn12.32:2.1 “Tena hāyasmā sāriputto imasmiṁ dhammavinaye assāsaṁ patto”ti? <br>
  sn12.32:3.1 “Na khvāhaṁ, āvuso, kaṅkhāmī”ti. <br>
  sn12.32:3.2 “Āyatiṁ, panāvuso”ti? <br>
  sn12.32:4.1 “Na khvāhaṁ, āvuso, vicikicchāmī”ti. <br>
  sn12.32:5.1 Atha kho kaḷārakhattiyo bhikkhu uṭṭhāyāsanā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho kaḷārakhattiyo bhikkhu bhagavantaṁ etadavoca: <br>
  sn12.32:5.2 “āyasmatā, bhante, sāriputtena aññā byākatā: <br>
  sn12.32:5.3 ‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti. <br>
  sn12.32:6.1 Atha kho bhagavā aññataraṁ bhikkhuṁ āmantesi: <br>
  sn12.32:6.2 “ehi tvaṁ, bhikkhu, mama vacanena sāriputtaṁ āmantehi: <br>
  sn12.32:6.3 ‘satthā taṁ, āvuso sāriputta, āmantetī’”ti. <br>
  sn12.32:6.4 “Evaṁ, bhante”ti kho so bhikkhu bhagavato paṭissutvā yenāyasmā sāriputto tenupasaṅkami; upasaṅkamitvā āyasmantaṁ sāriputtaṁ etadavoca: <br>
  sn12.32:6.5 “satthā taṁ, āvuso sāriputta, āmantetī”ti. <br>
  sn12.32:6.6 “Evaṁ, āvuso”ti kho āyasmā sāriputto tassa bhikkhuno paṭissutvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ sāriputtaṁ bhagavā etadavoca: <br>
  sn12.32:6.7 “saccaṁ kira tayā, sāriputta, aññā byākatā: <br>
  sn12.32:6.8 ‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti? <br>
  sn12.32:6.9 “Na kho, bhante, etehi padehi etehi byañjanehi attho vutto”ti. <br>
  sn12.32:6.10 “Yena kenacipi, sāriputta, pariyāyena kulaputto aññaṁ byākaroti, atha kho byākataṁ byākatato daṭṭhabban”ti. <br>
  sn12.32:6.11 “Nanu ahampi, bhante, evaṁ vadāmi: <br>
  sn12.32:6.12 ‘na kho, bhante, etehi padehi etehi byañjanehi attho vutto’”ti. <br>
  sn12.32:7.1 “Sace taṁ, sāriputta, evaṁ puccheyyuṁ: <br>
  sn12.32:7.2 ‘kathaṁ jānatā pana tayā, āvuso sāriputta, kathaṁ passatā aññā byākatā—<br>
  sn12.32:7.3 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  sn12.32:7.4 Evaṁ puṭṭho tvaṁ, sāriputta, kinti byākareyyāsī”ti? <br>
  sn12.32:8.1 “Sace maṁ, bhante, evaṁ puccheyyuṁ: <br>
  sn12.32:8.2 ‘kathaṁ jānatā pana tayā, āvuso sāriputta, kathaṁ passatā aññā byākatā—<br>
  sn12.32:8.3 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti; <br>
  sn12.32:8.4 evaṁ puṭṭhohaṁ, bhante, evaṁ byākareyyaṁ: <br>
  sn12.32:8.5 ‘yaṁnidānā, āvuso, jāti, tassa nidānassa khayā khīṇasmiṁ khīṇāmhīti viditaṁ. <br>
  sn12.32:8.6 Khīṇāmhīti viditvā—<br>
  sn12.32:8.7 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  sn12.32:8.8 Evaṁ puṭṭhohaṁ, bhante, evaṁ byākareyyan”ti. <br>
  sn12.32:9.1 “Sace pana taṁ, sāriputta, evaṁ puccheyyuṁ: <br>
  sn12.32:9.2 ‘jāti panāvuso sāriputta, kiṁnidānā kiṁsamudayā kiṁjātikā kiṁpabhavā’ti? <br>
  sn12.32:9.3 Evaṁ puṭṭho taṁ, sāriputta, kinti byākareyyāsī”ti? <br>
  sn12.32:9.4 “Sace maṁ, bhante, evaṁ puccheyyuṁ: <br>
  sn12.32:9.5 ‘jāti panāvuso sāriputta, kiṁnidānā kiṁsamudayā kiṁjātikā kiṁpabhavā’ti? <br>
  sn12.32:9.6 Evaṁ puṭṭhohaṁ, bhante, evaṁ byākareyyaṁ: <br>
  sn12.32:9.7 ‘jāti kho, āvuso, bhavanidānā bhavasamudayā bhavajātikā bhavappabhavā’ti. <br>
  sn12.32:9.8 Evaṁ puṭṭhohaṁ, bhante, evaṁ byākareyyan”ti. <br>
  sn12.32:10.1 “Sace pana taṁ, sāriputta, evaṁ puccheyyuṁ: <br>
  sn12.32:10.2 ‘bhavo panāvuso sāriputta, kiṁnidāno kiṁsamudayo kiṁjātiko kiṁpabhavo’ti? <br>
  sn12.32:10.3 Evaṁ puṭṭho tvaṁ, sāriputta, kinti byākareyyāsī”ti? <br>
  sn12.32:10.4 “Sace maṁ, bhante, evaṁ puccheyyuṁ: <br>
  sn12.32:10.5 ‘bhavo panāvuso sāriputta, kiṁnidāno kiṁsamudayo kiṁjātiko kiṁpabhavo’ti? <br>
  sn12.32:10.6 Evaṁ puṭṭhohaṁ, bhante, evaṁ byākareyyaṁ: <br>
  sn12.32:10.7 ‘bhavo kho, āvuso, upādānanidāno upādānasamudayo upādānajātiko upādānappabhavo’ti. <br>
  sn12.32:10.8 Evaṁ puṭṭhohaṁ, bhante, evaṁ byākareyyan”ti. <br>
  sn12.32:11.1 “Sace pana taṁ, sāriputta, evaṁ puccheyyuṁ: <br>
  sn12.32:11.2 ‘upādānaṁ panāvuso …pe… <br>
  sn12.32:11.3 sace pana taṁ, sāriputta, evaṁ puccheyyuṁ—<br>
  sn12.32:11.4 taṇhā panāvuso sāriputta, kiṁnidānā kiṁsamudayā kiṁjātikā kiṁpabhavā’ti? <br>
  sn12.32:11.5 Evaṁ puṭṭho tvaṁ, sāriputta, kinti byākareyyāsī”ti? <br>
  sn12.32:11.6 “Sace maṁ, bhante, evaṁ puccheyyuṁ: <br>
  sn12.32:11.7 ‘taṇhā panāvuso sāriputta, kiṁnidānā kiṁsamudayā kiṁjātikā kiṁpabhavā’ti? <br>
  sn12.32:11.8 Evaṁ puṭṭhohaṁ, bhante, evaṁ byākareyyaṁ: <br>
  sn12.32:11.9 ‘taṇhā kho, āvuso, vedanānidānā vedanāsamudayā vedanājātikā vedanāpabhavā’ti. <br>
  sn12.32:11.10 Evaṁ puṭṭhohaṁ, bhante, evaṁ byākareyyan”ti. <br>
  sn12.32:12.1 “Sace pana taṁ, sāriputta, evaṁ puccheyyuṁ: <br>
  sn12.32:12.2 ‘kathaṁ jānato pana te, āvuso sāriputta, kathaṁ passato yā vedanāsu nandī sā na upaṭṭhāsī’ti. <br>
  sn12.32:12.3 Evaṁ puṭṭho tvaṁ, sāriputta, kinti byākareyyāsī”ti? <br>
  sn12.32:12.4 “Sace maṁ, bhante, evaṁ puccheyyuṁ: <br>
  sn12.32:12.5 ‘kathaṁ jānato pana te, āvuso sāriputta, kathaṁ passato yā vedanāsu nandī sā na upaṭṭhāsī’ti evaṁ puṭṭhohaṁ, bhante, evaṁ byākareyyaṁ: <br>
  sn12.32:12.6 ‘tisso kho imā, āvuso, vedanā. <br>
  sn12.32:12.7 Katamā tisso? <br>
  sn12.32:12.8 Sukhā vedanā, dukkhā vedanā, adukkhamasukhā vedanā. <br>
  sn12.32:12.9 Imā kho, āvuso, tisso vedanā aniccā. <br>
  sn12.32:12.10 Yadaniccaṁ taṁ dukkhanti <br>
  sn12.32:12.11 viditaṁ, yā vedanāsu nandī sā na upaṭṭhāsī’ti. <br>
  sn12.32:12.12 Evaṁ, puṭṭhohaṁ, bhante, evaṁ byākareyyan”ti. <br>
  sn12.32:13.1 “Sādhu sādhu, sāriputta. <br>
  sn12.32:13.2 Ayampi kho, sāriputta, pariyāyo, etasseva atthassa saṅkhittena veyyākaraṇāya: <br>
  sn12.32:13.3 ‘yaṁ kiñci vedayitaṁ taṁ dukkhasmin’”ti. <br>
  sn12.32:14.1 “Sace pana taṁ, sāriputta, evaṁ puccheyyuṁ: <br>
  sn12.32:14.2 ‘kathaṁ vimokkhā pana tayā, āvuso sāriputta, aññā byākatā—<br>
  sn12.32:14.3 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti? <br>
  sn12.32:14.4 Evaṁ puṭṭho tvaṁ, sāriputta, kinti byākareyyāsī”ti? <br>
  sn12.32:14.5 “Sace maṁ, bhante, evaṁ puccheyyuṁ: <br>
  sn12.32:14.6 ‘kathaṁ vimokkhā pana tayā, āvuso sāriputta, aññā byākatā—<br>
  sn12.32:14.7 khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. <br>
  sn12.32:14.8 Evaṁ puṭṭhohaṁ, bhante, evaṁ byākareyyaṁ: <br>
  sn12.32:14.9 ‘ajjhattaṁ vimokkhā khvāhaṁ, āvuso, sabbupādānakkhayā tathā sato viharāmi yathā sataṁ viharantaṁ āsavā nānussavanti, attānañca nāvajānāmī’ti. <br>
  sn12.32:14.10 Evaṁ puṭṭhohaṁ, bhante, evaṁ byākareyyan”ti. <br>
  sn12.32:15.1 “Sādhu sādhu, sāriputta. <br>
  sn12.32:15.2 Ayampi kho sāriputta, pariyāyo etasseva atthassa saṅkhittena veyyākaraṇāya—<br>
  sn12.32:15.3 ye āsavā samaṇena vuttā tesvāhaṁ na kaṅkhāmi, te me pahīnāti na vicikicchāmī”ti. <br>
  sn12.32:15.4 Idamavoca bhagavā. <br>
  sn12.32:15.5 Idaṁ vatvā sugato uṭṭhāyāsanā vihāraṁ pāvisi. <br>
  sn12.32:16.1 Tatra kho āyasmā sāriputto acirapakkantassa bhagavato bhikkhū āmantesi: <br>
  sn12.32:16.2 “pubbe appaṭisaṁviditaṁ maṁ, āvuso, bhagavā paṭhamaṁ pañhaṁ apucchi, tassa me ahosi dandhāyitattaṁ. <br>
  sn12.32:16.3 Yato ca kho me, āvuso, bhagavā paṭhamaṁ pañhaṁ anumodi, tassa mayhaṁ, āvuso, etadahosi—<br>
  sn12.32:16.4 divasañcepi maṁ bhagavā etamatthaṁ puccheyya aññamaññehi padehi aññamaññehi pariyāyehi, divasampāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi. <br>
  sn12.32:16.5 Rattiñcepi maṁ bhagavā etamatthaṁ puccheyya aññamaññehi padehi aññamaññehi pariyāyehi, rattimpāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi. <br>
  sn12.32:16.6 Rattindivaṁ cepi maṁ bhagavā etamatthaṁ puccheyya aññamaññehi padehi aññamaññehi pariyāyehi, rattindivampāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi. <br>
  sn12.32:16.7 Dve rattindivāni cepi maṁ bhagavā etamatthaṁ puccheyya …pe… <br>
  sn12.32:16.8 dve rattindivānipāhaṁ bhagavato etamatthaṁ byākareyyaṁ …pe… <br>
  sn12.32:16.9 tīṇi rattindivāni cepi maṁ bhagavā etamatthaṁ puccheyya …pe… <br>
  sn12.32:16.10 tīṇi rattindivānipāhaṁ bhagavato etamatthaṁ byākareyyaṁ …pe… <br>
  sn12.32:16.11 cattāri rattindivāni cepi maṁ bhagavā etamatthaṁ puccheyya …pe… <br>
  sn12.32:16.12 cattāri rattindivānipāhaṁ bhagavato etamatthaṁ byākareyyaṁ …pe… <br>
  sn12.32:16.13 pañca rattindivāni cepi maṁ bhagavā etamatthaṁ puccheyya …pe… <br>
  sn12.32:16.14 pañca rattindivānipāhaṁ bhagavato etamatthaṁ byākareyyaṁ …pe… <br>
  sn12.32:16.15 cha rattindivāni cepi maṁ bhagavā etamatthaṁ puccheyya …pe… <br>
  sn12.32:16.16 cha rattindivānipāhaṁ bhagavato etamatthaṁ byākareyyaṁ …pe… <br>
  sn12.32:16.17 satta rattindivāni cepi maṁ bhagavā etamatthaṁ puccheyya aññamaññehi padehi aññamaññehi pariyāyehi, satta rattindivānipāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehī”ti. <br>
  sn12.32:17.1 Atha kho kaḷārakhattiyo bhikkhu uṭṭhāyāsanā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho kaḷārakhattiyo bhikkhu bhagavantaṁ etadavoca: <br>
  sn12.32:17.2 “āyasmatā, bhante, sāriputtena sīhanādo nadito—<br>
  sn12.32:17.3 pubbe appaṭisaṁviditaṁ maṁ, āvuso, bhagavā paṭhamaṁ pañhaṁ apucchi, tassa me ahosi dandhāyitattaṁ. <br>
  sn12.32:17.4 Yato ca kho me, āvuso, bhagavā paṭhamaṁ pañhaṁ anumodi, tassa mayhaṁ, āvuso, etadahosi—<br>
  sn12.32:17.5 divasañcepi maṁ bhagavā etamatthaṁ puccheyya aññamaññehi padehi aññamaññehi pariyāyehi, divasampāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi; <br>
  sn12.32:17.6 rattiñcepi …pe… <br>
  sn12.32:17.7 rattindivañcepi maṁ bhagavā …pe… <br>
  sn12.32:17.8 dve rattindivāni cepi maṁ bhagavā …pe… <br>
  sn12.32:17.9 tīṇi … <br>
  sn12.32:17.10 cattāri … <br>
  sn12.32:17.11 pañca … <br>
  sn12.32:17.12 cha … <br>
  sn12.32:17.13 satta rattindivāni cepi maṁ bhagavā etamatthaṁ puccheyya aññamaññehi padehi aññamaññehi pariyāyehi, satta rattindivānipāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehī”ti. <br>
  sn12.32:18.1 “Sā hi, bhikkhu, sāriputtassa dhammadhātu suppaṭividdhā, yassā dhammadhātuyā suppaṭividdhattā divasaṁ cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi pariyāyehi, divasampi me sāriputto etamatthaṁ byākareyya aññamaññehi padehi aññamaññehi pariyāyehi. <br>
  sn12.32:18.2 Rattiṁ cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi pariyāyehi, rattimpi me sāriputto etamatthaṁ byākareyya …pe… <br>
  sn12.32:18.3 rattindivaṁ cepāhaṁ sāriputtaṁ etamatthaṁ puccheyyaṁ, rattindivampi me sāriputto etamatthaṁ byākareyya … <br>
  sn12.32:18.4 dve rattindivāni cepāhaṁ sāriputtaṁ etamatthaṁ puccheyyaṁ, dve rattindivānipi me sāriputto etamatthaṁ byākareyya … <br>
  sn12.32:18.5 tīṇi rattindivāni cepāhaṁ sāriputtaṁ etamatthaṁ puccheyyaṁ, tīṇi rattindivānipi me sāriputto etamatthaṁ byākareyya … <br>
  sn12.32:18.6 cattāri rattindivāni cepāhaṁ sāriputtaṁ etamatthaṁ puccheyyaṁ, cattāri rattindivānipi me sāriputto etamatthaṁ byākareyya … <br>
  sn12.32:18.7 pañca rattindivāni cepāhaṁ sāriputtaṁ etamatthaṁ puccheyyaṁ, pañca rattindivānipi me sāriputto etamatthaṁ byākareyya … <br>
  sn12.32:18.8 cha rattindivāni cepāhaṁ sāriputtaṁ etamatthaṁ puccheyyaṁ, cha rattindivānipi me sāriputto etamatthaṁ byākareyya … <br>
  sn12.32:18.9 satta rattindivāni cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi pariyāyehi, satta rattindivānipi me sāriputto etamatthaṁ byākareyya aññamaññehi padehi aññamaññehi pariyāyehī”ti. <br>
  sn12.32:18.10 Dutiyaṁ. "<br>
  sn12.33:0.1 Saṁyutta Nikāya 12.33 <br>
  sn12.33:0.2 4. Kaḷārakhattiyavagga <br>
  sn12.33:0.3 Ñāṇavatthusutta <br>
  sn12.33:1.1 Sāvatthiyaṁ … <br>
  sn12.33:1.2 “Catucattārīsaṁ vo, bhikkhave, ñāṇavatthūni desessāmi, <br>
  sn12.33:1.3 taṁ suṇātha, sādhukaṁ manasi karotha, bhāsissāmī”ti. <br>
  sn12.33:1.4 “Evaṁ, bhante”ti kho te bhikkhū bhagavato paccassosuṁ. <br>
  sn12.33:1.5 Bhagavā etadavoca: <br>
  sn12.33:2.1 “Katamāni, bhikkhave, catucattārīsaṁ ñāṇavatthūni? <br>
  sn12.33:2.2 Jarāmaraṇe ñāṇaṁ, jarāmaraṇasamudaye ñāṇaṁ, jarāmaraṇanirodhe ñāṇaṁ, jarāmaraṇanirodhagāminiyā paṭipadāya ñāṇaṁ; <br>
  sn12.33:2.3 jātiyā ñāṇaṁ, jātisamudaye ñāṇaṁ, jātinirodhe ñāṇaṁ, jātinirodhagāminiyā paṭipadāya ñāṇaṁ; <br>
  sn12.33:2.4 bhave ñāṇaṁ, bhavasamudaye ñāṇaṁ, bhavanirodhe ñāṇaṁ, bhavanirodhagāminiyā paṭipadāya ñāṇaṁ; <br>
  sn12.33:2.5 upādāne ñāṇaṁ, upādānasamudaye ñāṇaṁ, upādānanirodhe ñāṇaṁ, upādānanirodhagāminiyā paṭipadāya ñāṇaṁ; <br>
  sn12.33:2.6 taṇhāya ñāṇaṁ, taṇhāsamudaye ñāṇaṁ, taṇhānirodhe ñāṇaṁ, taṇhānirodhagāminiyā paṭipadāya ñāṇaṁ; <br>
  sn12.33:2.7 vedanāya ñāṇaṁ, vedanāsamudaye ñāṇaṁ, vedanānirodhe ñāṇaṁ, vedanānirodhagāminiyā paṭipadāya ñāṇaṁ; <br>
  sn12.33:2.8 phasse ñāṇaṁ …pe… <br>
  sn12.33:2.9 saḷāyatane ñāṇaṁ … <br>
  sn12.33:2.10 nāmarūpe ñāṇaṁ … <br>
  sn12.33:2.11 viññāṇe ñāṇaṁ … <br>
  sn12.33:2.12 saṅkhāresu ñāṇaṁ, saṅkhārasamudaye ñāṇaṁ, saṅkhāranirodhe ñāṇaṁ, saṅkhāranirodhagāminiyā paṭipadāya ñāṇaṁ. <br>
  sn12.33:2.13 Imāni vuccanti, bhikkhave, catucattārīsaṁ ñāṇavatthūni. <br>
  sn12.33:3.1 Katamañca, bhikkhave, jarāmaraṇaṁ? <br>
  sn12.33:3.2 Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko, <br>
  sn12.33:3.3 ayaṁ vuccati jarā. <br>
  sn12.33:3.4 Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo. <br>
  sn12.33:3.5 Idaṁ vuccati maraṇaṁ. <br>
  sn12.33:3.6 Iti ayañca jarā, idañca maraṇaṁ; <br>
  sn12.33:3.7 idaṁ vuccati, bhikkhave, jarāmaraṇaṁ. <br>
  sn12.33:4.1 Jātisamudayā jarāmaraṇasamudayo; <br>
  sn12.33:4.2 jātinirodhā jarāmaraṇanirodho; <br>
  sn12.33:4.3 ayameva ariyo aṭṭhaṅgiko maggo jarāmaraṇanirodhagāminī paṭipadā, seyyathidaṁ—<br>
  sn12.33:4.4 sammādiṭṭhi …pe… sammāsamādhi. <br>
  sn12.33:5.1 Yato kho, bhikkhave, ariyasāvako evaṁ jarāmaraṇaṁ pajānāti, evaṁ jarāmaraṇasamudayaṁ pajānāti, evaṁ jarāmaraṇanirodhaṁ pajānāti, evaṁ jarāmaraṇanirodhagāminiṁ paṭipadaṁ pajānāti, idamassa dhamme ñāṇaṁ. <br>
  sn12.33:5.2 So iminā dhammena diṭṭhena viditena akālikena pattena pariyogāḷhena atītānāgatena yaṁ neti. <br>
  sn12.33:6.1 Ye kho keci atītamaddhānaṁ samaṇā vā brāhmaṇā vā jarāmaraṇaṁ abbhaññaṁsu, jarāmaraṇasamudayaṁ abbhaññaṁsu, jarāmaraṇanirodhaṁ abbhaññaṁsu, jarāmaraṇanirodhagāminiṁ paṭipadaṁ abbhaññaṁsu, sabbete evameva abbhaññaṁsu, seyyathāpāhaṁ etarahi. <br>
  sn12.33:7.1 Yepi hi keci anāgatamaddhānaṁ samaṇā vā brāhmaṇā vā jarāmaraṇaṁ abhijānissanti, jarāmaraṇasamudayaṁ abhijānissanti, jarāmaraṇanirodhaṁ abhijānissanti, jarāmaraṇanirodhagāminiṁ paṭipadaṁ abhijānissanti, sabbete evameva abhijānissanti, seyyathāpāhaṁ etarahīti. <br>
  sn12.33:7.2 Idamassa anvaye ñāṇaṁ. <br>
  sn12.33:8.1 Yato kho, bhikkhave, ariyasāvakassa imāni dve ñāṇāni parisuddhāni honti pariyodātāni—<br>
  sn12.33:8.2 dhamme ñāṇañca anvaye ñāṇañca. <br>
  sn12.33:8.3 Ayaṁ vuccati, bhikkhave, ariyasāvako diṭṭhisampanno itipi, dassanasampanno itipi, āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño itipi, amatadvāraṁ āhacca tiṭṭhati itipīti. <br>
  sn12.33:9.1 Katamā ca, bhikkhave, jāti … <br>
  sn12.33:9.2 katamo ca, bhikkhave, bhavo … <br>
  sn12.33:9.3 katamañca, bhikkhave, upādānaṁ … <br>
  sn12.33:9.4 katamā ca, bhikkhave, taṇhā … <br>
  sn12.33:9.5 katamā ca, bhikkhave, vedanā … <br>
  sn12.33:9.6 katamo ca, bhikkhave, phasso … <br>
  sn12.33:9.7 katamañca, bhikkhave, saḷāyatanaṁ … <br>
  sn12.33:9.8 katamañca, bhikkhave, nāmarūpaṁ … <br>
  sn12.33:9.9 katamañca, bhikkhave, viññāṇaṁ … <br>
  sn12.33:9.10 katame ca, bhikkhave, saṅkhārā? <br>
  sn12.33:9.11 Tayome, bhikkhave, saṅkhārā—<br>
  sn12.33:9.12 kāyasaṅkhāro, vacīsaṅkhāro, cittasaṅkhāroti. <br>
  sn12.33:9.13 Ime vuccanti, bhikkhave, saṅkhārā. <br>
  sn12.33:10.1 Avijjāsamudayā saṅkhārasamudayo; <br>
  sn12.33:10.2 avijjānirodhā saṅkhāranirodho; <br>
  sn12.33:10.3 ayameva ariyo aṭṭhaṅgiko maggo saṅkhāranirodhagāminī paṭipadā, seyyathidaṁ—<br>
  sn12.33:10.4 sammādiṭṭhi …pe… sammāsamādhi. <br>
  sn12.33:11.1 Yato kho, bhikkhave, ariyasāvako evaṁ saṅkhāre pajānāti, evaṁ saṅkhārasamudayaṁ pajānāti, evaṁ saṅkhāranirodhaṁ pajānāti, evaṁ saṅkhāranirodhagāminiṁ paṭipadaṁ pajānāti, idamassa dhamme ñāṇaṁ. <br>
  sn12.33:11.2 So iminā dhammena diṭṭhena viditena akālikena pattena pariyogāḷhena atītānāgatena yaṁ neti. <br>
  sn12.33:12.1 Ye kho keci atītamaddhānaṁ samaṇā vā brāhmaṇā vā saṅkhāre abbhaññaṁsu, saṅkhārasamudayaṁ abbhaññaṁsu, saṅkhāranirodhaṁ abbhaññaṁsu, saṅkhāranirodhagāminiṁ paṭipadaṁ abbhaññaṁsu, sabbete evameva abbhaññaṁsu, seyyathāpāhaṁ etarahi. <br>
  sn12.33:13.1 Ye hipi keci anāgatamaddhānaṁ samaṇā vā brāhmaṇā vā saṅkhāre abhijānissanti, saṅkhārasamudayaṁ abhijānissanti, saṅkhāranirodhaṁ abhijānissanti, saṅkhāranirodhagāminiṁ paṭipadaṁ abhijānissanti, sabbete evameva abhijānissanti, seyyathāpāhaṁ etarahi. <br>
  sn12.33:13.2 Idamassa anvaye ñāṇaṁ. <br>
  sn12.33:14.1 Yato kho, bhikkhave, ariyasāvakassa imāni dve ñāṇāni parisuddhāni honti pariyodātāni—<br>
  sn12.33:14.2 dhamme ñāṇañca anvaye ñāṇañca. <br>
  sn12.33:14.3 Ayaṁ vuccati, bhikkhave, ariyasāvako diṭṭhisampanno itipi, dassanasampanno itipi, āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño itipi, amatadvāraṁ āhacca tiṭṭhati itipī”ti. <br>
  sn12.33:14.4 Tatiyaṁ. "<br>
  sn12.34:0.1 Saṁyutta Nikāya 12.34 <br>
  sn12.34:0.2 4. Kaḷārakhattiyavagga <br>
  sn12.34:0.3 Dutiyañāṇavatthusutta <br>
  sn12.34:1.1 Sāvatthiyaṁ viharati. <br>
  sn12.34:1.2 “Sattasattari vo, bhikkhave, ñāṇavatthūni desessāmi. <br>
  sn12.34:1.3 Taṁ suṇātha, sādhukaṁ manasi karotha, bhāsissāmī”ti. <br>
  sn12.34:1.4 “Evaṁ, bhante”ti kho te bhikkhū bhagavato paccassosuṁ. <br>
  sn12.34:1.5 Bhagavā etadavoca: <br>
  sn12.34:2.1 “Katamāni, bhikkhave, sattasattari ñāṇavatthūni? <br>
  sn12.34:2.2 Jātipaccayā jarāmaraṇanti ñāṇaṁ; <br>
  sn12.34:2.3 asati jātiyā natthi jarāmaraṇanti ñāṇaṁ; <br>
  sn12.34:2.4 atītampi addhānaṁ jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ; <br>
  sn12.34:2.5 anāgatampi addhānaṁ jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ; <br>
  sn12.34:2.6 yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti ñāṇaṁ. <br>
  sn12.34:3.1 Bhavapaccayā jātīti ñāṇaṁ …pe… <br>
  sn12.34:3.2 upādānapaccayā bhavoti ñāṇaṁ … <br>
  sn12.34:3.3 taṇhāpaccayā upādānanti ñāṇaṁ … <br>
  sn12.34:3.4 vedanāpaccayā taṇhāti ñāṇaṁ … <br>
  sn12.34:3.5 phassapaccayā vedanāti ñāṇaṁ … <br>
  sn12.34:3.6 saḷāyatanapaccayā phassoti ñāṇaṁ … <br>
  sn12.34:3.7 nāmarūpapaccayā saḷāyatananti ñāṇaṁ … <br>
  sn12.34:3.8 viññāṇapaccayā nāmarūpanti ñāṇaṁ … <br>
  sn12.34:3.9 saṅkhārapaccayā viññāṇanti ñāṇaṁ; <br>
  sn12.34:3.10 avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ; <br>
  sn12.34:3.11 atītampi addhānaṁ avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ; <br>
  sn12.34:3.12 anāgatampi addhānaṁ avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ; <br>
  sn12.34:3.13 yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti ñāṇaṁ. <br>
  sn12.34:3.14 Imāni vuccanti, bhikkhave, sattasattari ñāṇavatthūnī”ti. <br>
  sn12.34:3.15 Catutthaṁ. "<br>
  sn12.35:0.1 Saṁyutta Nikāya 12.35 <br>
  sn12.35:0.2 4. Kaḷārakhattiyavagga <br>
  sn12.35:0.3 Avijjāpaccayasutta <br>
  sn12.35:1.1 Sāvatthiyaṁ viharati. <br>
  sn12.35:1.2 “Avijjāpaccayā, bhikkhave, saṅkhārā; <br>
  sn12.35:1.3 saṅkhārapaccayā viññāṇaṁ …pe… <br>
  sn12.35:1.4 evametassa kevalassa dukkhakkhandhassa samudayo hotī”ti. <br>
  sn12.35:1.5 Evaṁ vutte, aññataro bhikkhu bhagavantaṁ etadavoca: <br>
  sn12.35:1.6 “‘katamaṁ nu kho, bhante, jarāmaraṇaṁ, kassa ca panidaṁ jarāmaraṇan’ti? <br>
  sn12.35:1.7 ‘No kallo pañho’ti bhagavā avoca, ‘katamaṁ jarāmaraṇaṁ, kassa ca panidaṁ jarāmaraṇan’ti iti vā, bhikkhu, yo vadeyya, ‘aññaṁ jarāmaraṇaṁ aññassa ca panidaṁ jarāmaraṇan’ti, iti vā, bhikkhu, yo vadeyya, ubhayametaṁ ekatthaṁ byañjanameva nānaṁ. <br>
  sn12.35:1.8 Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti. <br>
  sn12.35:1.9 Aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti. <br>
  sn12.35:1.10 Ete te, bhikkhu, ubho ante anupagamma majjhena tathāgato dhammaṁ deseti: <br>
  sn12.35:1.11 ‘jātipaccayā jarāmaraṇan’”ti. <br>
  sn12.35:2.1 “Katamā nu kho, bhante, jāti, kassa ca panāyaṁ jātī”ti? <br>
  sn12.35:2.2 “No kallo pañho”ti bhagavā avoca, “‘katamā jāti, kassa ca panāyaṁ jātī’ti iti vā, bhikkhu, yo vadeyya, ‘aññā jāti aññassa ca panāyaṁ jātī’ti iti vā, bhikkhu, yo vadeyya, ubhayametaṁ ekatthaṁ byañjanameva nānaṁ. <br>
  sn12.35:2.3 Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti. <br>
  sn12.35:2.4 Aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti. <br>
  sn12.35:2.5 Ete te, bhikkhu, ubho ante anupagamma majjhena tathāgato dhammaṁ deseti: <br>
  sn12.35:2.6 ‘bhavapaccayā jātī’”ti. <br>
  sn12.35:3.1 “Katamo nu kho, bhante, bhavo, kassa ca panāyaṁ bhavo”ti? <br>
  sn12.35:3.2 “No kallo pañho”ti bhagavā avoca, “‘katamo bhavo, kassa ca panāyaṁ bhavo’ti iti vā, bhikkhu, yo vadeyya, ‘añño bhavo aññassa ca panāyaṁ bhavo’ti iti vā, bhikkhu, yo vadeyya, ubhayametaṁ ekatthaṁ byañjanameva nānaṁ. <br>
  sn12.35:3.3 Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti; <br>
  sn12.35:3.4 aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti. <br>
  sn12.35:3.5 Ete te, bhikkhu, ubho ante anupagamma majjhena tathāgato dhammaṁ deseti: <br>
  sn12.35:3.6 ‘upādānapaccayā bhavo’ti …pe… <br>
  sn12.35:3.7 ‘taṇhāpaccayā upādānanti … <br>
  sn12.35:3.8 vedanāpaccayā taṇhāti … <br>
  sn12.35:3.9 phassapaccayā vedanāti … <br>
  sn12.35:3.10 saḷāyatanapaccayā phassoti … <br>
  sn12.35:3.11 nāmarūpapaccayā saḷāyatananti … <br>
  sn12.35:3.12 viññāṇapaccayā nāmarūpanti … <br>
  sn12.35:3.13 saṅkhārapaccayā viññāṇan’”ti. <br>
  sn12.35:4.1 “Katame nu kho, bhante, saṅkhārā, kassa ca panime saṅkhārā”ti? <br>
  sn12.35:4.2 “No kallo pañho”ti bhagavā avoca, “‘katame saṅkhārā kassa ca panime saṅkhārā’ti iti vā, bhikkhu, yo vadeyya, ‘aññe saṅkhārā aññassa ca panime saṅkhārā’ti iti vā, bhikkhu, yo vadeyya, ubhayametaṁ ekatthaṁ byañjanameva nānaṁ. <br>
  sn12.35:4.3 Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti; <br>
  sn12.35:4.4 aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti. <br>
  sn12.35:4.5 Ete te, bhikkhu, ubho ante anupagamma majjhena tathāgato dhammaṁ deseti: <br>
  sn12.35:4.6 ‘avijjāpaccayā saṅkhārā’”ti. <br>
  sn12.35:5.1 “Avijjāya tveva, bhikkhu, asesavirāganirodhā yānissa tāni visūkāyikāni visevitāni vipphanditāni kānici kānici. <br>
  sn12.35:5.2 ‘Katamaṁ jarāmaraṇaṁ, kassa ca panidaṁ jarāmaraṇaṁ’ iti vā, ‘aññaṁ jarāmaraṇaṁ, aññassa ca panidaṁ jarāmaraṇaṁ’ iti vā, ‘taṁ jīvaṁ taṁ sarīraṁ’ iti vā, ‘aññaṁ jīvaṁ aññaṁ sarīraṁ’ iti vā. <br>
  sn12.35:5.3 Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni. <br>
  sn12.35:6.1 Avijjāya tveva, bhikkhu, asesavirāganirodhā yānissa tāni visūkāyikāni visevitāni vipphanditāni kānici kānici. <br>
  sn12.35:6.2 ‘Katamā jāti, kassa ca panāyaṁ jāti’ iti vā, ‘aññā jāti, aññassa ca panāyaṁ jāti’ iti vā, ‘taṁ jīvaṁ taṁ sarīraṁ’ iti vā, ‘aññaṁ jīvaṁ aññaṁ sarīraṁ’ iti vā. <br>
  sn12.35:6.3 Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni. <br>
  sn12.35:7.1 Avijjāya tveva, bhikkhu, asesavirāganirodhā yānissa tāni visūkāyikāni visevitāni vipphanditāni kānici kānici. <br>
  sn12.35:7.2 Katamo bhavo …pe… <br>
  sn12.35:7.3 katamaṁ upādānaṁ … <br>
  sn12.35:7.4 katamā taṇhā … <br>
  sn12.35:7.5 katamā vedanā … <br>
  sn12.35:7.6 katamo phasso … <br>
  sn12.35:7.7 katamaṁ saḷāyatanaṁ … <br>
  sn12.35:7.8 katamaṁ nāmarūpaṁ … <br>
  sn12.35:7.9 katamaṁ viññāṇaṁ …pe…. <br>
  sn12.35:8.1 Avijjāya tveva, bhikkhu, asesavirāganirodhā yānissa tāni visūkāyikāni visevitāni vipphanditāni kānici kānici. <br>
  sn12.35:8.2 ‘Katame saṅkhārā, kassa ca panime saṅkhārā’ iti vā, ‘aññe saṅkhārā, aññassa ca panime saṅkhārā’ iti vā, ‘taṁ jīvaṁ taṁ sarīraṁ’ iti vā, ‘aññaṁ jīvaṁ, aññaṁ sarīraṁ’ iti vā. <br>
  sn12.35:8.3 Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammānī”ti. <br>
  sn12.35:8.4 Pañcamaṁ. "<br>
  sn12.36:0.1 Saṁyutta Nikāya 12.36 <br>
  sn12.36:0.2 4. Kaḷārakhattiyavagga <br>
  sn12.36:0.3 Dutiyaavijjāpaccayasutta <br>
  sn12.36:1.1 Sāvatthiyaṁ viharati. <br>
  sn12.36:1.2 “Avijjāpaccayā, bhikkhave, saṅkhārā; <br>
  sn12.36:1.3 saṅkhārapaccayā viññāṇaṁ …pe… <br>
  sn12.36:1.4 evametassa kevalassa dukkhakkhandhassa samudayo hoti. <br>
  sn12.36:2.1 ‘Katamaṁ jarāmaraṇaṁ, kassa ca panidaṁ jarāmaraṇan’ti iti vā, bhikkhave, yo vadeyya, ‘aññaṁ jarāmaraṇaṁ, aññassa ca panidaṁ jarāmaraṇan’ti iti vā, bhikkhave, yo vadeyya, ubhayametaṁ ekatthaṁ byañjanameva nānaṁ. <br>
  sn12.36:2.2 ‘Taṁ jīvaṁ taṁ sarīraṁ’ iti vā, bhikkhave, diṭṭhiyā sati brahmacariyavāso na hoti. <br>
  sn12.36:2.3 ‘Aññaṁ jīvaṁ aññaṁ sarīraṁ’ iti vā, bhikkhave, diṭṭhiyā sati brahmacariyavāso na hoti. <br>
  sn12.36:2.4 Ete te, bhikkhave, ubho ante anupagamma majjhena tathāgato dhammaṁ deseti: <br>
  sn12.36:2.5 ‘jātipaccayā jarāmaraṇan’ti. <br>
  sn12.36:3.1 Katamā jāti …pe… <br>
  sn12.36:3.2 katamo bhavo … <br>
  sn12.36:3.3 katamaṁ upādānaṁ … <br>
  sn12.36:3.4 katamā taṇhā … <br>
  sn12.36:3.5 katamā vedanā … <br>
  sn12.36:3.6 katamo phasso … <br>
  sn12.36:3.7 katamaṁ saḷāyatanaṁ … <br>
  sn12.36:3.8 katamaṁ nāmarūpaṁ … <br>
  sn12.36:3.9 katamaṁ viññāṇaṁ … <br>
  sn12.36:3.10 katame saṅkhārā, kassa ca panime saṅkhārāti iti vā, bhikkhave, yo vadeyya, ‘aññe saṅkhārā aññassa ca panime saṅkhārā’ti iti vā, bhikkhave, yo vadeyya, ubhayametaṁ ekatthaṁ byañjanameva nānaṁ. <br>
  sn12.36:3.11 ‘Taṁ jīvaṁ taṁ sarīraṁ’ iti vā, bhikkhave, diṭṭhiyā sati brahmacariyavāso na hoti. <br>
  sn12.36:3.12 ‘Aññaṁ jīvaṁ aññaṁ sarīraṁ’ iti vā, bhikkhave, diṭṭhiyā sati brahmacariyavāso na hoti. <br>
  sn12.36:3.13 Ete te, bhikkhave, ubho ante anupagamma majjhena tathāgato dhammaṁ deseti: <br>
  sn12.36:3.14 ‘avijjāpaccayā saṅkhārā’ti. <br>
  sn12.36:4.1 Avijjāya tveva, bhikkhave, asesavirāganirodhā yānissa tāni visūkāyikāni visevitāni vipphanditāni kānici kānici. <br>
  sn12.36:4.2 ‘Katamaṁ jarāmaraṇaṁ, kassa ca panidaṁ jarāmaraṇaṁ’ iti vā, ‘aññaṁ jarāmaraṇaṁ, aññassa ca panidaṁ jarāmaraṇaṁ’ iti vā, ‘taṁ jīvaṁ taṁ sarīraṁ’ iti vā, ‘aññaṁ jīvaṁ, aññaṁ sarīraṁ’ iti vā. <br>
  sn12.36:4.3 Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni. <br>
  sn12.36:5.1 Avijjāya tveva, bhikkhave, asesavirāganirodhā yānissa tāni visūkāyikāni visevitāni vipphanditāni kānici kānici. <br>
  sn12.36:5.2 Katamā jāti …pe… <br>
  sn12.36:5.3 katamo bhavo … <br>
  sn12.36:5.4 katamaṁ upādānaṁ … <br>
  sn12.36:5.5 katamā taṇhā … <br>
  sn12.36:5.6 katamā vedanā … <br>
  sn12.36:5.7 katamo phasso … <br>
  sn12.36:5.8 katamaṁ saḷāyatanaṁ … <br>
  sn12.36:5.9 katamaṁ nāmarūpaṁ … <br>
  sn12.36:5.10 katamaṁ viññāṇaṁ … <br>
  sn12.36:5.11 ‘katame saṅkhārā, kassa ca panime saṅkhārā’ iti vā, ‘aññe saṅkhārā, aññassa ca panime saṅkhārā’ iti vā; ‘taṁ jīvaṁ taṁ sarīraṁ’ iti vā, ‘aññaṁ jīvaṁ aññaṁ sarīraṁ’ iti vā. <br>
  sn12.36:5.12 Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammānī”ti. <br>
  sn12.36:5.13 Chaṭṭhaṁ. "<br>
  sn12.37:0.1 Saṁyutta Nikāya 12.37 <br>
  sn12.37:0.2 4. Kaḷārakhattiyavagga <br>
  sn12.37:0.3 Natumhasutta <br>
  sn12.37:1.1 Sāvatthiyaṁ viharati. <br>
  sn12.37:1.2 “Nāyaṁ, bhikkhave, kāyo tumhākaṁ napi aññesaṁ. <br>
  sn12.37:1.3 Purāṇamidaṁ, bhikkhave, kammaṁ abhisaṅkhataṁ abhisañcetayitaṁ vedaniyaṁ daṭṭhabbaṁ. <br>
  sn12.37:2.1 Tatra kho, bhikkhave, sutavā ariyasāvako paṭiccasamuppādaññeva sādhukaṁ yoniso manasi karoti: <br>
  sn12.37:2.2 ‘iti imasmiṁ sati idaṁ hoti, imassuppādā idaṁ uppajjati; <br>
  sn12.37:2.3 imasmiṁ asati idaṁ na hoti, imassa nirodhā idaṁ nirujjhati, yadidaṁ—<br>
  sn12.37:2.4 avijjāpaccayā saṅkhārā; <br>
  sn12.37:2.5 saṅkhārapaccayā viññāṇaṁ …pe… <br>
  sn12.37:2.6 evametassa kevalassa dukkhakkhandhassa samudayo hoti. <br>
  sn12.37:2.7 Avijjāya tveva asesavirāganirodhā saṅkhāranirodho; <br>
  sn12.37:2.8 saṅkhāranirodhā viññāṇanirodho …pe… <br>
  sn12.37:2.9 evametassa kevalassa dukkhakkhandhassa nirodho hotī’”ti. <br>
  sn12.37:2.10 Sattamaṁ. "<br>
  sn12.38:0.1 Saṁyutta Nikāya 12.38 <br>
  sn12.38:0.2 4. Kaḷārakhattiyavagga <br>
  sn12.38:0.3 Cetanāsutta <br>
  sn12.38:1.1 Sāvatthiyaṁ viharati. <br>
  sn12.38:1.2 “Yañca, bhikkhave, ceteti yañca pakappeti yañca anuseti, ārammaṇametaṁ hoti viññāṇassa ṭhitiyā. <br>
  sn12.38:1.3 Ārammaṇe sati patiṭṭhā viññāṇassa hoti. <br>
  sn12.38:1.4 Tasmiṁ patiṭṭhite viññāṇe virūḷhe āyatiṁ punabbhavābhinibbatti hoti. <br>
  sn12.38:1.5 Āyatiṁ punabbhavābhinibbattiyā sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti. <br>
  sn12.38:1.6 Evametassa kevalassa dukkhakkhandhassa samudayo hoti. <br>
  sn12.38:2.1 No ce, bhikkhave, ceteti no ce pakappeti, atha ce anuseti, ārammaṇametaṁ hoti viññāṇassa ṭhitiyā. <br>
  sn12.38:2.2 Ārammaṇe sati patiṭṭhā viññāṇassa hoti. <br>
  sn12.38:2.3 Tasmiṁ patiṭṭhite viññāṇe virūḷhe āyatiṁ punabbhavābhinibbatti hoti. <br>
  sn12.38:2.4 Āyatiṁ punabbhavābhinibbattiyā sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti. <br>
  sn12.38:2.5 Evametassa kevalassa dukkhakkhandhassa samudayo hoti. <br>
  sn12.38:3.1 Yato ca kho, bhikkhave, no ceva ceteti no ca pakappeti no ca anuseti, ārammaṇametaṁ na hoti viññāṇassa ṭhitiyā. <br>
  sn12.38:3.2 Ārammaṇe asati patiṭṭhā viññāṇassa na hoti. <br>
  sn12.38:3.3 Tadappatiṭṭhite viññāṇe avirūḷhe āyatiṁ punabbhavābhinibbatti na hoti. <br>
  sn12.38:3.4 Āyatiṁ punabbhavābhinibbattiyā asati āyatiṁ jāti jarāmaraṇaṁ sokaparidevadukkhadomanassupāyāsā nirujjhanti. <br>
  sn12.38:3.5 Evametassa kevalassa dukkhakkhandhassa nirodho hotī”ti. <br>
  sn12.38:3.6 Aṭṭhamaṁ. "<br>
  sn12.39:0.1 Saṁyutta Nikāya 12.39 <br>
  sn12.39:0.2 4. Kaḷārakhattiyavagga <br>
  sn12.39:0.3 Dutiyacetanāsutta <br>
  sn12.39:1.1 Sāvatthiyaṁ viharati. <br>
  sn12.39:1.2 “Yañca, bhikkhave, ceteti yañca pakappeti yañca anuseti, ārammaṇametaṁ hoti viññāṇassa ṭhitiyā. <br>
  sn12.39:1.3 Ārammaṇe sati patiṭṭhā viññāṇassa hoti. <br>
  sn12.39:1.4 Tasmiṁ patiṭṭhite viññāṇe virūḷhe nāmarūpassa avakkanti hoti. <br>
  sn12.39:1.5 Nāmarūpapaccayā saḷāyatanaṁ; <br>
  sn12.39:1.6 saḷāyatanapaccayā phasso; <br>
  sn12.39:1.7 phassapaccayā vedanā …pe… <br>
  sn12.39:1.8 taṇhā … <br>
  sn12.39:1.9 upādānaṁ … <br>
  sn12.39:1.10 bhavo … <br>
  sn12.39:1.11 jāti … <br>
  sn12.39:1.12 jarāmaraṇaṁ … <br>
  sn12.39:1.13 sokaparidevadukkhadomanassupāyāsā sambhavanti. <br>
  sn12.39:1.14 Evametassa kevalassa dukkhakkhandhassa samudayo hoti. <br>
  sn12.39:2.1 No ce, bhikkhave, ceteti no ce pakappeti, atha ce anuseti, ārammaṇametaṁ hoti viññāṇassa ṭhitiyā. <br>
  sn12.39:2.2 Ārammaṇe sati patiṭṭhā viññāṇassa hoti. <br>
  sn12.39:2.3 Tasmiṁ patiṭṭhite viññāṇe virūḷhe nāmarūpassa avakkanti hoti. <br>
  sn12.39:2.4 Nāmarūpapaccayā saḷāyatanaṁ …pe… <br>
  sn12.39:2.5 evametassa kevalassa dukkhakkhandhassa samudayo hoti. <br>
  sn12.39:3.1 Yato ca kho, bhikkhave, no ceva ceteti no ca pakappeti no ca anuseti, ārammaṇametaṁ na hoti viññāṇassa ṭhitiyā. <br>
  sn12.39:3.2 Ārammaṇe asati patiṭṭhā viññāṇassa na hoti. <br>
  sn12.39:3.3 Tadappatiṭṭhite viññāṇe avirūḷhe nāmarūpassa avakkanti na hoti. <br>
  sn12.39:3.4 Nāmarūpanirodhā saḷāyatananirodho …pe… <br>
  sn12.39:3.5 evametassa kevalassa dukkhakkhandhassa nirodho hotī”ti. <br>
  sn12.39:3.6 Navamaṁ. "<br>
  sn12.40:0.1 Saṁyutta Nikāya 12.40 <br>
  sn12.40:0.2 4. Kaḷārakhattiyavagga <br>
  sn12.40:0.3 Tatiyacetanāsutta <br>
  sn12.40:1.1 Sāvatthiyaṁ viharati. <br>
  sn12.40:1.2 “Yañca, bhikkhave, ceteti yañca pakappeti yañca anuseti ārammaṇametaṁ hoti viññāṇassa ṭhitiyā. <br>
  sn12.40:1.3 Ārammaṇe sati patiṭṭhā viññāṇassa hoti. <br>
  sn12.40:1.4 Tasmiṁ patiṭṭhite viññāṇe virūḷhe nati hoti. <br>
  sn12.40:1.5 Natiyā sati āgatigati hoti. <br>
  sn12.40:1.6 Āgatigatiyā sati cutūpapāto hoti. <br>
  sn12.40:1.7 Cutūpapāte sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti. <br>
  sn12.40:1.8 Evametassa kevalassa dukkhakkhandhassa samudayo hoti. <br>
  sn12.40:2.1 No ce, bhikkhave, ceteti no ce pakappeti atha ce anuseti, ārammaṇametaṁ hoti viññāṇassa ṭhitiyā. <br>
  sn12.40:2.2 Ārammaṇe sati patiṭṭhā viññāṇassa hoti. <br>
  sn12.40:2.3 Tasmiṁ patiṭṭhite viññāṇe virūḷhe nati hoti. <br>
  sn12.40:2.4 Natiyā sati āgatigati hoti. <br>
  sn12.40:2.5 Āgatigatiyā sati cutūpapāto hoti. <br>
  sn12.40:2.6 Cutūpapāte sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti. <br>
  sn12.40:2.7 Evametassa kevalassa dukkhakkhandhassa samudayo hoti. <br>
  sn12.40:3.1 Yato ca kho, bhikkhave, no ceva ceteti no ca pakappeti no ca anuseti, ārammaṇametaṁ na hoti viññāṇassa ṭhitiyā. <br>
  sn12.40:3.2 Ārammaṇe asati patiṭṭhā viññāṇassa na hoti. <br>
  sn12.40:3.3 Tadappatiṭṭhite viññāṇe avirūḷhe nati na hoti. <br>
  sn12.40:3.4 Natiyā asati āgatigati na hoti. <br>
  sn12.40:3.5 Āgatigatiyā asati cutūpapāto na hoti. <br>
  sn12.40:3.6 Cutūpapāte asati āyatiṁ jāti jarāmaraṇaṁ sokaparidevadukkhadomanassupāyāsā nirujjhanti. <br>
  sn12.40:3.7 Evametassa kevalassa dukkhakkhandhassa nirodho hotī”ti. <br>
  sn12.40:3.8 Dasamaṁ. <br>
  sn12.40:3.9 Kaḷārakhattiyavaggo catuttho. <br>
  sn12.40:4.0 Tassuddānaṁ <br>
  sn12.40:4.1 Bhūtamidaṁ kaḷārañca, <br>
  sn12.40:4.2 duve ca ñāṇavatthūni; <br>
  sn12.40:4.3 Avijjāpaccayā ca dve, <br>
  sn12.40:4.4 natumhā cetanā tayoti. "<br>
  sn12.41:0.1 Saṁyutta Nikāya 12.41 <br>
  sn12.41:0.2 5. Gahapativagga <br>
  sn12.41:0.3 Pañcaverabhayasutta <br>
  sn12.41:1.1 Sāvatthiyaṁ viharati. <br>
  sn12.41:1.2 Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca: <br>
  sn12.41:2.1 “Yato kho, gahapati, ariyasāvakassa pañca bhayāni verāni vūpasantāni honti, catūhi ca sotāpattiyaṅgehi samannāgato hoti, ariyo cassa ñāyo paññāya sudiṭṭho hoti suppaṭividdho, so ākaṅkhamāno attanāva attānaṁ byākareyya: <br>
  sn12.41:2.2 ‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyano’ti. <br>
  sn12.41:3.1 Katamāni pañca bhayāni verāni vūpasantāni honti? <br>
  sn12.41:3.2 Yaṁ, gahapati, pāṇātipātī pāṇātipātapaccayā diṭṭhadhammikampi bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedayati, pāṇātipātā paṭiviratassa evaṁ taṁ bhayaṁ veraṁ vūpasantaṁ hoti. <br>
  sn12.41:4.1 Yaṁ, gahapati, adinnādāyī adinnādānapaccayā diṭṭhadhammikampi bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedayati, adinnādānā paṭiviratassa evaṁ taṁ bhayaṁ veraṁ vūpasantaṁ hoti. <br>
  sn12.41:5.1 Yaṁ, gahapati, kāmesumicchācārī kāmesumicchācārapaccayā diṭṭhadhammikampi bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedayati, kāmesumicchācārā paṭiviratassa evaṁ taṁ bhayaṁ veraṁ vūpasantaṁ hoti. <br>
  sn12.41:6.1 Yaṁ, gahapati, musāvādī musāvādapaccayā diṭṭhadhammikampi bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedayati, musāvādā paṭiviratassa evaṁ taṁ bhayaṁ veraṁ vūpasantaṁ hoti. <br>
  sn12.41:7.1 Yaṁ, gahapati, surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedayati, surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti. <br>
  sn12.41:7.2 Imāni pañca bhayāni verāni vūpasantāni honti. <br>
  sn12.41:8.1 Katamehi catūhi sotāpattiyaṅgehi samannāgato hoti? <br>
  sn12.41:8.2 Idha, gahapati, ariyasāvako buddhe aveccappasādena samannāgato hoti: <br>
  sn12.41:8.3 ‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti. <br>
  sn12.41:9.1 Dhamme aveccappasādena samannāgato hoti: <br>
  sn12.41:9.2 ‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti. <br>
  sn12.41:10.1 Saṅghe aveccappasādena samannāgato hoti: <br>
  sn12.41:10.2 ‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ cattāri purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti. <br>
  sn12.41:11.1 Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi. <br>
  sn12.41:11.2 Imehi catūhi sotāpattiyaṅgehi samannāgato hoti. <br>
  sn12.41:12.1 Katamo cassa ariyo ñāyo paññāya sudiṭṭho hoti suppaṭividdho? <br>
  sn12.41:12.2 Idha, gahapati, ariyasāvako paṭiccasamuppādaññeva sādhukaṁ yoniso manasi karoti: <br>
  sn12.41:12.3 ‘iti imasmiṁ sati idaṁ hoti, imasmiṁ asati idaṁ na hoti; <br>
  sn12.41:12.4 imassuppādā idaṁ uppajjati, imassa nirodhā idaṁ nirujjhati. <br>
  sn12.41:12.5 Yadidaṁ avijjāpaccayā saṅkhārā; <br>
  sn12.41:12.6 saṅkhārapaccayā viññāṇaṁ …pe… <br>
  sn12.41:12.7 evametassa kevalassa dukkhakkhandhassa samudayo hoti. <br>
  sn12.41:12.8 Avijjāya tveva asesavirāganirodhā saṅkhāranirodho; <br>
  sn12.41:12.9 saṅkhāranirodhā viññāṇanirodho …pe… <br>
  sn12.41:12.10 evametassa kevalassa dukkhakkhandhassa nirodho hoti. <br>
  sn12.41:12.11 Ayamassa ariyo ñāyo paññāya sudiṭṭho hoti suppaṭividdho. <br>
  sn12.41:13.1 Yato kho, gahapati, ariyasāvakassa imāni pañca bhayāni verāni vūpasantāni honti, imehi catūhi sotāpattiyaṅgehi samannāgato hoti, ayañcassa ariyo ñāyo paññāya sudiṭṭho hoti suppaṭividdho, so ākaṅkhamāno attanāva attānaṁ byākareyya: <br>
  sn12.41:13.2 ‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyano’”ti. <br>
  sn12.41:13.3 Paṭhamaṁ. "<br>
  sn12.42:0.1 Saṁyutta Nikāya 12.42 <br>
  sn12.42:0.2 5. Gahapativagga <br>
  sn12.42:0.3 Dutiyapañcaverabhayasutta <br>
  sn12.42:1.1 Sāvatthiyaṁ viharati. <br>
  sn12.42:1.2 “Yato kho, bhikkhave, ariyasāvakassa pañca bhayāni verāni vūpasantāni honti, catūhi ca sotāpattiyaṅgehi samannāgato hoti, ariyo cassa ñāyo paññāya sudiṭṭho hoti suppaṭividdho, so ākaṅkhamāno attanāva attānaṁ byākareyya: <br>
  sn12.42:1.3 ‘khīṇanirayomhi …pe… avinipātadhammo niyato sambodhiparāyano’ti. <br>
  sn12.42:2.1 Katamāni pañca bhayāni verāni vūpasantāni honti? <br>
  sn12.42:2.2 Yaṁ, bhikkhave, pāṇātipātī …pe… <br>
  sn12.42:2.3 yaṁ, bhikkhave, adinnādāyī … <br>
  sn12.42:2.4 yaṁ, bhikkhave, kāmesumicchācārī … <br>
  sn12.42:2.5 yaṁ, bhikkhave, musāvādī … <br>
  sn12.42:2.6 yaṁ, bhikkhave, surāmerayamajjapamādaṭṭhāyī …pe… <br>
  sn12.42:2.7 imāni pañca bhayāni verāni vūpasantāni honti. <br>
  sn12.42:3.1 Katamehi catūhi sotāpattiyaṅgehi samannāgato hoti? <br>
  sn12.42:3.2 Idha, bhikkhave, ariyasāvako buddhe …pe… <br>
  sn12.42:3.3 dhamme … <br>
  sn12.42:3.4 saṅghe … <br>
  sn12.42:3.5 ariyakantehi sīlehi samannāgato hoti. <br>
  sn12.42:3.6 Imehi catūhi sotāpattiyaṅgehi samannāgato hoti. <br>
  sn12.42:4.1 Katamo cassa ariyo ñāyo paññāya sudiṭṭho hoti suppaṭividdho? <br>
  sn12.42:4.2 Idha, bhikkhave, ariyasāvako paṭiccasamuppādaññeva sādhukaṁ yoniso manasi karoti …pe… <br>
  sn12.42:4.3 ayamassa ariyo ñāyo paññāya sudiṭṭho hoti suppaṭividdho. <br>
  sn12.42:5.1 Yato kho, bhikkhave, ariyasāvakassa imāni pañca bhayāni verāni vūpasantāni honti, imehi catūhi sotāpattiyaṅgehi samannāgato hoti, ayañcassa ariyo ñāyo paññāya sudiṭṭho hoti suppaṭividdho, so ākaṅkhamāno attanāva attānaṁ byākareyya: <br>
  sn12.42:5.2 ‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyano’”ti. <br>
  sn12.42:5.3 Dutiyaṁ. "<br>
  sn12.43:0.1 Saṁyutta Nikāya 12.43 <br>
  sn12.43:0.2 5. Gahapativagga <br>
  sn12.43:0.3 Dukkhasutta <br>
  sn12.43:1.1 Sāvatthiyaṁ viharati. <br>
  sn12.43:1.2 “Dukkhassa, bhikkhave, samudayañca atthaṅgamañca desessāmi. <br>
  sn12.43:1.3 Taṁ suṇātha, sādhukaṁ manasi karotha, bhāsissāmī”ti. <br>
  sn12.43:1.4 “Evaṁ, bhante”ti kho te bhikkhū bhagavato paccassosuṁ. <br>
  sn12.43:1.5 Bhagavā etadavoca: <br>
  sn12.43:2.1 “Katamo ca, bhikkhave, dukkhassa samudayo? <br>
  sn12.43:2.2 Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso. <br>
  sn12.43:2.3 Phassapaccayā vedanā; <br>
  sn12.43:2.4 vedanāpaccayā taṇhā. <br>
  sn12.43:2.5 Ayaṁ kho, bhikkhave, dukkhassa samudayo. <br>
  sn12.43:3.1 Sotañca paṭicca sadde ca uppajjati sotaviññāṇaṁ …pe… <br>
  sn12.43:3.2 ghānañca paṭicca gandhe ca …pe… <br>
  sn12.43:3.3 jivhañca paṭicca rase ca …pe… <br>
  sn12.43:3.4 kāyañca paṭicca phoṭṭhabbe ca …pe… <br>
  sn12.43:3.5 manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso. <br>
  sn12.43:3.6 Phassapaccayā vedanā; <br>
  sn12.43:3.7 vedanāpaccayā taṇhā. <br>
  sn12.43:3.8 Ayaṁ kho, bhikkhave, dukkhassa samudayo. <br>
  sn12.43:4.1 Katamo ca, bhikkhave, dukkhassa atthaṅgamo? <br>
  sn12.43:4.2 Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso. <br>
  sn12.43:4.3 Phassapaccayā vedanā; <br>
  sn12.43:4.4 vedanāpaccayā taṇhā. <br>
  sn12.43:4.5 Tassāyeva taṇhāya asesavirāganirodhā upādānanirodho; <br>
  sn12.43:4.6 upādānanirodhā bhavanirodho; <br>
  sn12.43:4.7 bhavanirodhā jātinirodho; <br>
  sn12.43:4.8 jātinirodhā jarāmaraṇaṁ sokaparidevadukkhadomanassupāyāsā nirujjhanti. <br>
  sn12.43:4.9 Evametassa kevalassa dukkhakkhandhassa nirodho hoti. <br>
  sn12.43:4.10 Ayaṁ kho, bhikkhave, dukkhassa atthaṅgamo. <br>
  sn12.43:5.1 Sotañca paṭicca sadde ca uppajjati sotaviññāṇaṁ …pe… <br>
  sn12.43:5.2 ghānañca paṭicca gandhe ca …pe… <br>
  sn12.43:5.3 jivhañca paṭicca rase ca …pe… <br>
  sn12.43:5.4 kāyañca paṭicca phoṭṭhabbe ca …pe… <br>
  sn12.43:5.5 manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso. <br>
  sn12.43:5.6 Phassapaccayā vedanā; <br>
  sn12.43:5.7 vedanāpaccayā taṇhā. <br>
  sn12.43:5.8 Tassāyeva taṇhāya asesavirāganirodhā upādānanirodho; <br>
  sn12.43:5.9 upādānanirodhā bhavanirodho; <br>
  sn12.43:5.10 bhavanirodhā jātinirodho; <br>
  sn12.43:5.11 jātinirodhā jarāmaraṇaṁ sokaparidevadukkhadomanassupāyāsā nirujjhanti. <br>
  sn12.43:5.12 Evametassa kevalassa dukkhakkhandhassa nirodho hoti. <br>
  sn12.43:5.13 Ayaṁ kho, bhikkhave, dukkhassa atthaṅgamo”ti. <br>
  sn12.43:5.14 Tatiyaṁ. "<br>
  sn12.44:0.1 Saṁyutta Nikāya 12.44 <br>
  sn12.44:0.2 5. Gahapativagga <br>
  sn12.44:0.3 Lokasutta <br>
  sn12.44:1.1 Sāvatthiyaṁ viharati. <br>
  sn12.44:1.2 “Lokassa, bhikkhave, samudayañca atthaṅgamañca desessāmi. <br>
  sn12.44:1.3 Taṁ suṇātha, sādhukaṁ manasi karotha, bhāsissāmī”ti. <br>
  sn12.44:1.4 “Evaṁ, bhante”ti kho te bhikkhū bhagavato paccassosuṁ. <br>
  sn12.44:1.5 Bhagavā etadavoca: <br>
  sn12.44:2.1 “Katamo ca, bhikkhave, lokassa samudayo? <br>
  sn12.44:2.2 Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso. <br>
  sn12.44:2.3 Phassapaccayā vedanā; <br>
  sn12.44:2.4 vedanāpaccayā taṇhā; <br>
  sn12.44:2.5 taṇhāpaccayā upādānaṁ; <br>
  sn12.44:2.6 upādānapaccayā bhavo; <br>
  sn12.44:2.7 bhavapaccayā jāti; <br>
  sn12.44:2.8 jātipaccayā jarāmaraṇaṁ sokaparidevadukkhadomanassupāyāsā sambhavanti. <br>
  sn12.44:2.9 Ayaṁ kho, bhikkhave, lokassa samudayo. <br>
  sn12.44:3.1 Sotañca paṭicca sadde ca …pe… <br>
  sn12.44:3.2 ghānañca paṭicca gandhe ca … <br>
  sn12.44:3.3 jivhañca paṭicca rase ca … <br>
  sn12.44:3.4 kāyañca paṭicca phoṭṭhabbe ca … <br>
  sn12.44:3.5 manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso. <br>
  sn12.44:3.6 Phassapaccayā vedanā …pe… <br>
  sn12.44:3.7 jātipaccayā jarāmaraṇaṁ sokaparidevadukkhadomanassupāyāsā sambhavanti. <br>
  sn12.44:3.8 Ayaṁ kho, bhikkhave, lokassa samudayo. <br>
  sn12.44:4.1 Katamo ca, bhikkhave, lokassa atthaṅgamo? <br>
  sn12.44:4.2 Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso. <br>
  sn12.44:4.3 Phassapaccayā vedanā; <br>
  sn12.44:4.4 vedanāpaccayā taṇhā. <br>
  sn12.44:4.5 Tassāyeva taṇhāya asesavirāganirodhā upādānanirodho; <br>
  sn12.44:4.6 upādānanirodhā bhavanirodho …pe… <br>
  sn12.44:4.7 evametassa kevalassa dukkhakkhandhassa nirodho hoti. <br>
  sn12.44:4.8 Ayaṁ kho, bhikkhave, lokassa atthaṅgamo. <br>
  sn12.44:5.1 Sotañca paṭicca sadde ca …pe… <br>
  sn12.44:5.2 ghānañca paṭicca gandhe ca … <br>
  sn12.44:5.3 jivhañca paṭicca rase ca … <br>
  sn12.44:5.4 kāyañca paṭicca phoṭṭhabbe ca … <br>
  sn12.44:5.5 manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso. <br>
  sn12.44:5.6 Phassapaccayā vedanā; <br>
  sn12.44:5.7 vedanāpaccayā taṇhā. <br>
  sn12.44:5.8 Tassāyeva taṇhāya asesavirāganirodhā upādānanirodho; <br>
  sn12.44:5.9 upādānanirodhā bhavanirodho …pe… <br>
  sn12.44:5.10 evametassa kevalassa dukkhakkhandhassa nirodho hoti. <br>
  sn12.44:5.11 Ayaṁ kho, bhikkhave, lokassa atthaṅgamo”ti. <br>
  sn12.44:5.12 Catutthaṁ. "<br>
  sn12.45:0.1 Saṁyutta Nikāya 12.45 <br>
  sn12.45:0.2 5. Gahapativagga <br>
  sn12.45:0.3 Ñātikasutta <br>
  sn12.45:1.1 Evaṁ me sutaṁ—<br>
  sn12.45:1.2 ekaṁ samayaṁ bhagavā ñātike viharati giñjakāvasathe. <br>
  sn12.45:1.3 Atha kho bhagavā rahogato paṭisallāno imaṁ dhammapariyāyaṁ abhāsi: <br>
  sn12.45:2.1 “Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso. <br>
  sn12.45:2.2 Phassapaccayā vedanā, <br>
  sn12.45:2.3 vedanāpaccayā taṇhā; <br>
  sn12.45:2.4 taṇhāpaccayā upādānaṁ …pe… <br>
  sn12.45:2.5 evametassa kevalassa dukkhakkhandhassa samudayo hoti. <br>
  sn12.45:3.1 Sotañca paṭicca sadde ca …pe… <br>
  sn12.45:3.2 ghānañca paṭicca gandhe ca … <br>
  sn12.45:3.3 jivhañca paṭicca rase ca … <br>
  sn12.45:3.4 kāyañca paṭicca phoṭṭhabbe ca … <br>
  sn12.45:3.5 manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso. <br>
  sn12.45:3.6 Phassapaccayā vedanā; <br>
  sn12.45:3.7 vedanāpaccayā taṇhā; <br>
  sn12.45:3.8 taṇhāpaccayā upādānaṁ …pe… <br>
  sn12.45:3.9 evametassa kevalassa dukkhakkhandhassa samudayo hoti. <br>
  sn12.45:4.1 Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso. <br>
  sn12.45:4.2 Phassapaccayā vedanā; <br>
  sn12.45:4.3 vedanāpaccayā taṇhā. <br>
  sn12.45:4.4 Tassāyeva taṇhāya asesavirāganirodhā upādānanirodho; <br>
  sn12.45:4.5 upādānanirodhā bhavanirodho …pe… <br>
  sn12.45:4.6 evametassa kevalassa dukkhakkhandhassa nirodho hoti. <br>
  sn12.45:5.1 Sotañca paṭicca sadde ca …pe… <br>
  sn12.45:5.2 manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso. <br>
  sn12.45:5.3 Phassapaccayā vedanā; <br>
  sn12.45:5.4 vedanāpaccayā taṇhā. <br>
  sn12.45:5.5 Tassāyeva taṇhāya asesavirāganirodhā upādānanirodho; <br>
  sn12.45:5.6 upādānanirodhā bhavanirodho …pe… <br>
  sn12.45:5.7 evametassa kevalassa dukkhakkhandhassa nirodho hotī”ti. <br>
  sn12.45:6.1 Tena kho pana samayena aññataro bhikkhu bhagavato upassuti ṭhito hoti. <br>
  sn12.45:6.2 Addasā kho bhagavā taṁ bhikkhuṁ upassuti ṭhitaṁ. <br>
  sn12.45:6.3 Disvāna taṁ bhikkhuṁ etadavoca: <br>
  sn12.45:6.4 “assosi no tvaṁ, bhikkhu, imaṁ dhammapariyāyan”ti? <br>
  sn12.45:6.5 “Evaṁ, bhante”ti. <br>
  sn12.45:6.6 “Uggaṇhāhi tvaṁ, bhikkhu, imaṁ dhammapariyāyaṁ; <br>
  sn12.45:6.7 pariyāpuṇāhi tvaṁ, bhikkhu, imaṁ dhammapariyāyaṁ; <br>
  sn12.45:6.8 dhārehi tvaṁ, bhikkhu, imaṁ dhammapariyāyaṁ. <br>
  sn12.45:6.9 Atthasaṁhito ayaṁ, bhikkhu, dhammapariyāyo ādibrahmacariyako”ti. <br>
  sn12.45:6.10 Pañcamaṁ. "<br>
  sn12.46:0.1 Saṁyutta Nikāya 12.46 <br>
  sn12.46:0.2 5. Gahapativagga <br>
  sn12.46:0.3 Aññatarabrāhmaṇasutta <br>
  sn12.46:1.1 Sāvatthiyaṁ viharati. <br>
  sn12.46:1.2 Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. <br>
  sn12.46:1.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho so brāhmaṇo bhagavantaṁ etadavoca: <br>
  sn12.46:2.1 “Kiṁ nu kho, bho gotama, so karoti so paṭisaṁvedayatī”ti? <br>
  sn12.46:2.2 “‘So karoti so paṭisaṁvedayatī’ti kho, brāhmaṇa, ayameko anto”. <br>
  sn12.46:3.1 “Kiṁ pana, bho gotama, añño karoti, añño paṭisaṁvedayatī”ti? <br>
  sn12.46:3.2 “‘Añño karoti, añño paṭisaṁvedayatī’ti kho, brāhmaṇa, ayaṁ dutiyo anto. <br>
  sn12.46:3.3 Ete te, brāhmaṇa, ubho ante anupagamma majjhena tathāgato dhammaṁ deseti: <br>
  sn12.46:3.4 ‘avijjāpaccayā saṅkhārā; <br>
  sn12.46:3.5 saṅkhārapaccayā viññāṇaṁ …pe… <br>
  sn12.46:3.6 evametassa kevalassa dukkhakkhandhassa samudayo hoti. <br>
  sn12.46:3.7 Avijjāya tveva asesavirāganirodhā saṅkhāranirodho; <br>
  sn12.46:3.8 saṅkhāranirodhā …pe… <br>
  sn12.46:3.9 evametassa kevalassa dukkhakkhandhassa nirodho hotī’”ti. <br>
  sn12.46:4.1 Evaṁ vutte, so brāhmaṇo bhagavantaṁ etadavoca: <br>
  sn12.46:4.2 “abhikkantaṁ, bho gotama, abhikkantaṁ, bho gotama …pe… <br>
  sn12.46:4.3 upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. <br>
  sn12.46:4.4 Chaṭṭhaṁ. "<br>
  sn12.47:0.1 Saṁyutta Nikāya 12.47 <br>
  sn12.47:0.2 5. Gahapativagga <br>
  sn12.47:0.3 Jāṇussoṇisutta <br>
  sn12.47:1.1 Sāvatthiyaṁ viharati. <br>
  sn12.47:1.2 Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ …pe… ekamantaṁ nisinno kho jāṇussoṇi brāhmaṇo bhagavantaṁ etadavoca: <br>
  sn12.47:2.1 “Kiṁ nu kho, bho gotama, sabbamatthī”ti? <br>
  sn12.47:2.2 “‘Sabbamatthī’ti kho, brāhmaṇa, ayameko anto”. <br>
  sn12.47:3.1 “Kiṁ pana, bho gotama, sabbaṁ natthī”ti? <br>
  sn12.47:3.2 “‘Sabbaṁ natthī’ti kho, brāhmaṇa, ayaṁ dutiyo anto. <br>
  sn12.47:3.3 Ete te, brāhmaṇa, ubho ante anupagamma majjhena tathāgato dhammaṁ deseti: <br>
  sn12.47:3.4 ‘avijjāpaccayā saṅkhārā; <br>
  sn12.47:3.5 saṅkhārapaccayā viññāṇaṁ …pe… <br>
  sn12.47:3.6 evametassa kevalassa dukkhakkhandhassa samudayo hoti. <br>
  sn12.47:3.7 Avijjāya tveva asesavirāganirodhā saṅkhāranirodho; <br>
  sn12.47:3.8 saṅkhāranirodhā viññāṇanirodho …pe… <br>
  sn12.47:3.9 evametassa kevalassa dukkhakkhandhassa nirodho hotī’”ti. <br>
  sn12.47:4.1 Evaṁ vutte, jāṇussoṇi brāhmaṇo bhagavantaṁ etadavoca: <br>
  sn12.47:4.2 “abhikkantaṁ, bho gotama …pe… <br>
  sn12.47:4.3 pāṇupetaṁ saraṇaṁ gatan”ti. <br>
  sn12.47:4.4 Sattamaṁ. "<br>
  sn12.48:0.1 Saṁyutta Nikāya 12.48 <br>
  sn12.48:0.2 5. Gahapativagga <br>
  sn12.48:0.3 Lokāyatikasutta <br>
  sn12.48:1.1 Sāvatthiyaṁ viharati. <br>
  sn12.48:1.2 Atha kho lokāyatiko brāhmaṇo yena bhagavā …pe… <br>
  sn12.48:1.3 ekamantaṁ nisinno kho lokāyatiko brāhmaṇo bhagavantaṁ etadavoca: <br>
  sn12.48:2.1 “Kiṁ nu kho, bho gotama, sabbamatthī”ti? <br>
  sn12.48:2.2 “‘Sabbamatthī’ti kho, brāhmaṇa, jeṭṭhametaṁ lokāyataṁ”. <br>
  sn12.48:3.1 “Kiṁ pana, bho gotama, sabbaṁ natthī”ti? <br>
  sn12.48:3.2 “‘Sabbaṁ natthī’ti kho, brāhmaṇa, dutiyametaṁ lokāyataṁ”. <br>
  sn12.48:4.1 “Kiṁ nu kho, bho gotama, sabbamekattan”ti? <br>
  sn12.48:4.2 “‘Sabbamekattan’ti kho, brāhmaṇa, tatiyametaṁ lokāyataṁ”. <br>
  sn12.48:5.1 “Kiṁ pana, bho gotama, sabbaṁ puthuttan”ti? <br>
  sn12.48:5.2 “‘Sabbaṁ puthuttan’ti kho, brāhmaṇa, catutthametaṁ lokāyataṁ. <br>
  sn12.48:6.1 Ete te, brāhmaṇa, ubho ante anupagamma majjhena tathāgato dhammaṁ deseti: <br>
  sn12.48:6.2 ‘avijjāpaccayā saṅkhārā; <br>
  sn12.48:6.3 saṅkhārapaccayā viññāṇaṁ …pe… <br>
  sn12.48:6.4 evametassa kevalassa dukkhakkhandhassa samudayo hoti. <br>
  sn12.48:6.5 Avijjāya tveva asesavirāganirodhā saṅkhāranirodho; <br>
  sn12.48:6.6 saṅkhāranirodhā viññāṇanirodho …pe… <br>
  sn12.48:6.7 evametassa kevalassa dukkhakkhandhassa nirodho hotī’”ti. <br>
  sn12.48:7.1 Evaṁ vutte, lokāyatiko brāhmaṇo bhagavantaṁ etadavoca: <br>
  sn12.48:7.2 “abhikkantaṁ, bho gotama …pe… <br>
  sn12.48:7.3 ajjatagge pāṇupetaṁ saraṇaṁ gatan”ti. <br>
  sn12.48:7.4 Aṭṭhamaṁ. "<br>
  sn12.49:0.1 Saṁyutta Nikāya 12.49 <br>
  sn12.49:0.2 5. Gahapativagga <br>
  sn12.49:0.3 Ariyasāvakasutta <br>
  sn12.49:1.1 Sāvatthiyaṁ viharati. <br>
  sn12.49:1.2 “Na, bhikkhave, sutavato ariyasāvakassa evaṁ hoti: <br>
  sn12.49:1.3 ‘kiṁ nu kho—<br>
  sn12.49:1.4 kismiṁ sati kiṁ hoti, kissuppādā kiṁ uppajjati? <br>
  sn12.49:1.5 Kismiṁ sati saṅkhārā honti, kismiṁ sati viññāṇaṁ hoti, kismiṁ sati nāmarūpaṁ hoti, kismiṁ sati saḷāyatanaṁ hoti, kismiṁ sati phasso hoti, kismiṁ sati vedanā hoti, kismiṁ sati taṇhā hoti, kismiṁ sati upādānaṁ hoti, kismiṁ sati bhavo hoti, kismiṁ sati jāti hoti, kismiṁ sati jarāmaraṇaṁ hotī’ti? <br>
  sn12.49:2.1 Atha kho, bhikkhave, sutavato ariyasāvakassa aparappaccayā ñāṇamevettha hoti: <br>
  sn12.49:2.2 ‘imasmiṁ sati idaṁ hoti, imassuppādā idaṁ uppajjati. <br>
  sn12.49:2.3 Avijjāya sati saṅkhārā honti; <br>
  sn12.49:2.4 saṅkhāresu sati viññāṇaṁ hoti; <br>
  sn12.49:2.5 viññāṇe sati nāmarūpaṁ hoti; <br>
  sn12.49:2.6 nāmarūpe sati saḷāyatanaṁ hoti; <br>
  sn12.49:2.7 saḷāyatane sati phasso hoti; <br>
  sn12.49:2.8 phasse sati vedanā hoti; <br>
  sn12.49:2.9 vedanāya sati taṇhā hoti; <br>
  sn12.49:2.10 taṇhāya sati upādānaṁ hoti; <br>
  sn12.49:2.11 upādāne sati bhavo hoti; <br>
  sn12.49:2.12 bhave sati jāti hoti; <br>
  sn12.49:2.13 jātiyā sati jarāmaraṇaṁ hotī’ti. <br>
  sn12.49:2.14 So evaṁ pajānāti: <br>
  sn12.49:2.15 ‘evamayaṁ loko samudayatī’ti. <br>
  sn12.49:3.1 Na, bhikkhave, sutavato ariyasāvakassa evaṁ hoti: <br>
  sn12.49:3.2 ‘kiṁ nu kho—<br>
  sn12.49:3.3 kismiṁ asati kiṁ na hoti, kissa nirodhā kiṁ nirujjhati? <br>
  sn12.49:3.4 Kismiṁ asati saṅkhārā na honti, kismiṁ asati viññāṇaṁ na hoti, kismiṁ asati nāmarūpaṁ na hoti, kismiṁ asati saḷāyatanaṁ na hoti, kismiṁ asati phasso na hoti, kismiṁ asati vedanā na hoti, kismiṁ asati taṇhā na hoti, kismiṁ asati upādānaṁ na hoti, kismiṁ asati bhavo na hoti, kismiṁ asati jāti na hoti, kismiṁ asati jarāmaraṇaṁ na hotī’ti? <br>
  sn12.49:4.1 Atha kho, bhikkhave, sutavato ariyasāvakassa aparappaccayā ñāṇamevettha hoti: <br>
  sn12.49:4.2 ‘imasmiṁ asati idaṁ na hoti, imassa nirodhā idaṁ nirujjhati. <br>
  sn12.49:4.3 Avijjāya asati saṅkhārā na honti; <br>
  sn12.49:4.4 saṅkhāresu asati viññāṇaṁ na hoti; <br>
  sn12.49:4.5 viññāṇe asati nāmarūpaṁ na hoti; <br>
  sn12.49:4.6 nāmarūpe asati saḷāyatanaṁ na hoti …pe… <br>
  sn12.49:4.7 bhavo na hoti … <br>
  sn12.49:4.8 jāti na hoti … <br>
  sn12.49:4.9 jātiyā asati jarāmaraṇaṁ na hotī’ti. <br>
  sn12.49:4.10 So evaṁ pajānāti: <br>
  sn12.49:4.11 ‘evamayaṁ loko nirujjhatī’ti. <br>
  sn12.49:5.1 Yato kho, bhikkhave, ariyasāvako evaṁ lokassa samudayañca atthaṅgamañca yathābhūtaṁ pajānāti, ayaṁ vuccati, bhikkhave, ariyasāvako diṭṭhisampanno itipi …pe… <br>
  sn12.49:5.2 amatadvāraṁ āhacca tiṭṭhati itipī”ti. <br>
  sn12.49:5.3 Navamaṁ. "<br>
  sn12.50:0.1 Saṁyutta Nikāya 12.50 <br>
  sn12.50:0.2 5. Gahapativagga <br>
  sn12.50:0.3 Dutiyaariyasāvakasutta <br>
  sn12.50:1.1 Sāvatthiyaṁ viharati. <br>
  sn12.50:1.2 “Na, bhikkhave, sutavato ariyasāvakassa evaṁ hoti: <br>
  sn12.50:1.3 ‘kiṁ nu kho kismiṁ sati kiṁ hoti, kissuppādā kiṁ uppajjati? <br>
  sn12.50:1.4 Kismiṁ sati saṅkhārā honti, kismiṁ sati viññāṇaṁ hoti, kismiṁ sati nāmarūpaṁ hoti, kismiṁ sati saḷāyatanaṁ hoti, kismiṁ sati phasso hoti, kismiṁ sati vedanā hoti, kismiṁ sati taṇhā hoti, kismiṁ sati upādānaṁ hoti, kismiṁ sati bhavo hoti, kismiṁ sati jāti hoti, kismiṁ sati jarāmaraṇaṁ hotī’ti? <br>
  sn12.50:2.1 Atha kho, bhikkhave, sutavato ariyasāvakassa aparappaccayā ñāṇamevettha hoti: <br>
  sn12.50:2.2 ‘imasmiṁ sati idaṁ hoti, imassuppādā idaṁ uppajjati. <br>
  sn12.50:2.3 Avijjāya sati saṅkhārā honti; <br>
  sn12.50:2.4 saṅkhāresu sati viññāṇaṁ hoti; <br>
  sn12.50:2.5 viññāṇe sati nāmarūpaṁ hoti; <br>
  sn12.50:2.6 nāmarūpe sati saḷāyatanaṁ hoti; <br>
  sn12.50:2.7 saḷāyatane sati phasso hoti; <br>
  sn12.50:2.8 phasse sati vedanā hoti; <br>
  sn12.50:2.9 vedanāya sati taṇhā hoti; <br>
  sn12.50:2.10 taṇhāya sati upādānaṁ hoti; <br>
  sn12.50:2.11 upādāne sati bhavo hoti; <br>
  sn12.50:2.12 bhave sati jāti hoti; <br>
  sn12.50:2.13 jātiyā sati jarāmaraṇaṁ hotī’ti. <br>
  sn12.50:2.14 So evaṁ pajānāti: <br>
  sn12.50:2.15 ‘evamayaṁ loko samudayatī’ti. <br>
  sn12.50:3.1 Na, bhikkhave, sutavato ariyasāvakassa evaṁ hoti: <br>
  sn12.50:3.2 ‘kiṁ nu kho kismiṁ asati kiṁ na hoti, kissa nirodhā kiṁ nirujjhati? <br>
  sn12.50:3.3 Kismiṁ asati saṅkhārā na honti, kismiṁ asati viññāṇaṁ na hoti, kismiṁ asati nāmarūpaṁ na hoti, kismiṁ asati saḷāyatanaṁ na hoti, kismiṁ asati phasso na hoti, kismiṁ asati vedanā na hoti, kismiṁ asati taṇhā na hoti …pe… <br>
  sn12.50:3.4 upādānaṁ … <br>
  sn12.50:3.5 bhavo … <br>
  sn12.50:3.6 jāti … <br>
  sn12.50:3.7 kismiṁ asati jarāmaraṇaṁ na hotī’ti? <br>
  sn12.50:4.1 Atha kho, bhikkhave, sutavato ariyasāvakassa aparappaccayā ñāṇamevettha hoti: <br>
  sn12.50:4.2 ‘imasmiṁ asati idaṁ na hoti, imassa nirodhā idaṁ nirujjhati. <br>
  sn12.50:4.3 Avijjāya asati saṅkhārā na honti; <br>
  sn12.50:4.4 saṅkhāresu asati viññāṇaṁ na hoti; <br>
  sn12.50:4.5 viññāṇe asati nāmarūpaṁ na hoti; <br>
  sn12.50:4.6 nāmarūpe asati saḷāyatanaṁ na hoti …pe… <br>
  sn12.50:4.7 jātiyā asati jarāmaraṇaṁ na hotī’ti. <br>
  sn12.50:4.8 So evaṁ pajānāti: <br>
  sn12.50:4.9 ‘evamayaṁ loko nirujjhatī’ti. <br>
  sn12.50:5.1 Yato kho, bhikkhave, ariyasāvako evaṁ lokassa samudayañca atthaṅgamañca yathābhūtaṁ pajānāti, ayaṁ vuccati, bhikkhave, ariyasāvako diṭṭhisampanno itipi, dassanasampanno itipi, āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño itipi, amatadvāraṁ āhacca tiṭṭhati itipī”ti. <br>
  sn12.50:5.2 Dasamaṁ. <br>
  sn12.50:5.3 Gahapativaggo pañcamo. <br>
  sn12.50:6.0 Tassuddānaṁ <br>
  sn12.50:6.1 Dve pañcaverabhayā vuttā, <br>
  sn12.50:6.2 dukkhaṁ loko ca ñātikaṁ; <br>
  sn12.50:6.3 Aññataraṁ jāṇussoṇi ca, <br>
  sn12.50:6.4 lokāyatikena aṭṭhamaṁ; <br>
  sn12.50:6.5 Dve ariyasāvakā vuttā, <br>
  sn12.50:6.6 vaggo tena pavuccatīti. "<br>
  sn12.51:0.1 Saṁyutta Nikāya 12.51 <br>
  sn12.51:0.2 6. Dukkhavagga <br>
  sn12.51:0.3 Parivīmaṁsanasutta <br>
  sn12.51:1.1 Evaṁ me sutaṁ—<br>
  sn12.51:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  sn12.51:1.3 Tatra kho bhagavā bhikkhū āmantesi: <br>
  sn12.51:1.4 “bhikkhavo”ti. <br>
  sn12.51:1.5 “Bhadante”ti te bhikkhū bhagavato paccassosuṁ. <br>
  sn12.51:1.6 Bhagavā etadavoca: <br>
  sn12.51:2.1 “Kittāvatā nu kho, bhikkhave, bhikkhu parivīmaṁsamāno parivīmaṁseyya sabbaso sammā dukkhakkhayāyā”ti? <br>
  sn12.51:2.2 “Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata, bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti. <br>
  sn12.51:2.3 “Tena hi, bhikkhave, suṇātha, sādhukaṁ manasi karotha, bhāsissāmī”ti. <br>
  sn12.51:2.4 “Evaṁ, bhante”ti kho te bhikkhū bhagavato paccassosuṁ. <br>
  sn12.51:2.5 Bhagavā etadavoca: <br>
  sn12.51:3.1 “Idha, bhikkhave, bhikkhu parivīmaṁsamāno parivīmaṁsati: <br>
  sn12.51:3.2 ‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ; <br>
  sn12.51:3.3 idaṁ nu kho dukkhaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ? <br>
  sn12.51:3.4 Kismiṁ sati jarāmaraṇaṁ hoti, kismiṁ asati jarāmaraṇaṁ na hotī’ti? <br>
  sn12.51:3.5 So parivīmaṁsamāno evaṁ pajānāti: <br>
  sn12.51:3.6 ‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ, idaṁ kho dukkhaṁ jātinidānaṁ jātisamudayaṁ jātijātikaṁ jātippabhavaṁ. <br>
  sn12.51:3.7 Jātiyā sati jarāmaraṇaṁ hoti, jātiyā asati jarāmaraṇaṁ na hotī’ti. <br>
  sn12.51:4.1 So jarāmaraṇañca pajānāti, jarāmaraṇasamudayañca pajānāti, jarāmaraṇanirodhañca pajānāti, yā ca jarāmaraṇanirodhasāruppagāminī paṭipadā tañca pajānāti, tathā paṭipanno ca hoti anudhammacārī; <br>
  sn12.51:4.2 ayaṁ vuccati, bhikkhave, bhikkhu sabbaso sammā dukkhakkhayāya paṭipanno jarāmaraṇanirodhāya. <br>
  sn12.51:5.1 Athāparaṁ parivīmaṁsamāno parivīmaṁsati: <br>
  sn12.51:5.2 ‘jāti panāyaṁ kiṁnidānā kiṁsamudayā kiṁjātikā kiṁpabhavā, kismiṁ sati jāti hoti, kismiṁ asati jāti na hotī’ti? <br>
  sn12.51:5.3 So parivīmaṁsamāno evaṁ pajānāti: <br>
  sn12.51:5.4 ‘jāti bhavanidānā bhavasamudayā bhavajātikā bhavappabhavā; <br>
  sn12.51:5.5 bhave sati jāti hoti, bhave asati jāti na hotī’ti. <br>
  sn12.51:6.1 So jātiñca pajānāti, jātisamudayañca pajānāti, jātinirodhañca pajānāti, yā ca jātinirodhasāruppagāminī paṭipadā tañca pajānāti, tathā paṭipanno ca hoti anudhammacārī; <br>
  sn12.51:6.2 ayaṁ vuccati, bhikkhave, bhikkhu sabbaso sammā dukkhakkhayāya paṭipanno jātinirodhāya. <br>
  sn12.51:7.1 Athāparaṁ parivīmaṁsamāno parivīmaṁsati: <br>
  sn12.51:7.2 ‘bhavo panāyaṁ kiṁnidāno …pe… <br>
  sn12.51:7.3 upādānaṁ panidaṁ kiṁnidānaṁ … <br>
  sn12.51:7.4 taṇhā panāyaṁ kiṁnidānā … <br>
  sn12.51:7.5 vedanā … <br>
  sn12.51:7.6 phasso … <br>
  sn12.51:7.7 saḷāyatanaṁ panidaṁ kiṁnidānaṁ … <br>
  sn12.51:7.8 nāmarūpaṁ panidaṁ … <br>
  sn12.51:7.9 viññāṇaṁ panidaṁ … <br>
  sn12.51:7.10 saṅkhārā panime kiṁnidānā kiṁsamudayā kiṁjātikā kiṁpabhavā; <br>
  sn12.51:7.11 kismiṁ sati saṅkhārā honti, kismiṁ asati saṅkhārā na hontī’ti? <br>
  sn12.51:7.12 So parivīmaṁsamāno evaṁ pajānāti: <br>
  sn12.51:7.13 ‘saṅkhārā avijjānidānā avijjāsamudayā avijjājātikā avijjāpabhavā; <br>
  sn12.51:7.14 avijjāya sati saṅkhārā honti, avijjāya asati saṅkhārā na hontī’ti. <br>
  sn12.51:8.1 So saṅkhāre ca pajānāti, saṅkhārasamudayañca pajānāti, saṅkhāranirodhañca pajānāti, yā ca saṅkhāranirodhasāruppagāminī paṭipadā tañca pajānāti, tathā paṭipanno ca hoti anudhammacārī; <br>
  sn12.51:8.2 ayaṁ vuccati, bhikkhave, bhikkhu sabbaso sammā dukkhakkhayāya paṭipanno saṅkhāranirodhāya. <br>
  sn12.51:9.1 Avijjāgato yaṁ, bhikkhave, purisapuggalo puññañce saṅkhāraṁ abhisaṅkharoti, puññūpagaṁ hoti viññāṇaṁ. <br>
  sn12.51:9.2 Apuññañce saṅkhāraṁ abhisaṅkharoti, apuññūpagaṁ hoti viññāṇaṁ. <br>
  sn12.51:9.3 Āneñjañce saṅkhāraṁ abhisaṅkharoti āneñjūpagaṁ hoti viññāṇaṁ. <br>
  sn12.51:9.4 Yato kho, bhikkhave, bhikkhuno avijjā pahīnā hoti vijjā uppannā, so avijjāvirāgā vijjuppādā neva puññābhisaṅkhāraṁ abhisaṅkharoti na apuññābhisaṅkhāraṁ abhisaṅkharoti na āneñjābhisaṅkhāraṁ abhisaṅkharoti. <br>
  sn12.51:9.5 Anabhisaṅkharonto anabhisañcetayanto na kiñci loke upādiyati; <br>
  sn12.51:9.6 anupādiyaṁ na paritassati, aparitassaṁ paccattaññeva parinibbāyati. <br>
  sn12.51:9.7 ‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti. <br>
  sn12.51:10.1 So sukhañce vedanaṁ vedayati, sā aniccāti pajānāti, anajjhositāti pajānāti, anabhinanditāti pajānāti. <br>
  sn12.51:10.2 Dukkhañce vedanaṁ vedayati, sā aniccāti pajānāti, anajjhositāti pajānāti, anabhinanditāti pajānāti. <br>
  sn12.51:10.3 Adukkhamasukhañce vedanaṁ vedayati, sā aniccāti pajānāti, anajjhositāti pajānāti, anabhinanditāti pajānāti. <br>
  sn12.51:10.4 So sukhañce vedanaṁ vedayati, visaṁyutto naṁ vedayati. <br>
  sn12.51:10.5 Dukkhañce vedanaṁ vedayati, visaṁyutto naṁ vedayati. <br>
  sn12.51:10.6 Adukkhamasukhañce vedanaṁ vedayati, visaṁyutto naṁ vedayati. <br>
  sn12.51:11.1 So kāyapariyantikaṁ vedanaṁ vedayamāno kāyapariyantikaṁ vedanaṁ vedayāmīti pajānāti, jīvitapariyantikaṁ vedanaṁ vedayamāno jīvitapariyantikaṁ vedanaṁ vedayāmīti pajānāti. <br>
  sn12.51:11.2 Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissanti, sarīrāni avasissantīti pajānāti. <br>
  sn12.51:12.1 Seyyathāpi, bhikkhave, puriso kumbhakārapākā uṇhaṁ kumbhaṁ uddharitvā same bhūmibhāge paṭisisseyya. <br>
  sn12.51:12.2 Tatra yāyaṁ usmā sā tattheva vūpasameyya, kapallāni avasisseyyuṁ. <br>
  sn12.51:12.3 Evameva kho, bhikkhave, bhikkhu kāyapariyantikaṁ vedanaṁ vedayamāno kāyapariyantikaṁ vedanaṁ vedayāmīti pajānāti, jīvitapariyantikaṁ vedanaṁ vedayamāno jīvitapariyantikaṁ vedanaṁ vedayāmīti pajānāti. <br>
  sn12.51:12.4 Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissanti, sarīrāni avasissantīti pajānāti. <br>
  sn12.51:13.1 Taṁ kiṁ maññatha, bhikkhave, <br>
  sn12.51:13.2 api nu kho khīṇāsavo bhikkhu puññābhisaṅkhāraṁ vā abhisaṅkhareyya apuññābhisaṅkhāraṁ vā abhisaṅkhareyya āneñjābhisaṅkhāraṁ vā abhisaṅkhareyyā”ti? <br>
  sn12.51:13.3 “No hetaṁ, bhante”. <br>
  sn12.51:14.1 “Sabbaso vā pana saṅkhāresu asati, saṅkhāranirodhā api nu kho viññāṇaṁ paññāyethā”ti? <br>
  sn12.51:14.2 “No hetaṁ, bhante”. <br>
  sn12.51:15.1 “Sabbaso vā pana viññāṇe asati, viññāṇanirodhā api nu kho nāmarūpaṁ paññāyethā”ti? <br>
  sn12.51:15.2 “No hetaṁ, bhante”. <br>
  sn12.51:16.1 “Sabbaso vā pana nāmarūpe asati, nāmarūpanirodhā api nu kho saḷāyatanaṁ paññāyethā”ti? <br>
  sn12.51:16.2 “No hetaṁ, bhante”. <br>
  sn12.51:17.1 “Sabbaso vā pana saḷāyatane asati, saḷāyatananirodhā api nu kho phasso paññāyethā”ti? <br>
  sn12.51:17.2 “No hetaṁ, bhante”. <br>
  sn12.51:18.1 “Sabbaso vā pana phasse asati, phassanirodhā api nu kho vedanā paññāyethā”ti? <br>
  sn12.51:18.2 “No hetaṁ, bhante”. <br>
  sn12.51:19.1 “Sabbaso vā pana vedanāya asati, vedanānirodhā api nu kho taṇhā paññāyethā”ti? <br>
  sn12.51:19.2 “No hetaṁ, bhante”. <br>
  sn12.51:20.1 “Sabbaso vā pana taṇhāya asati, taṇhānirodhā api nu kho upādānaṁ paññāyethā”ti? <br>
  sn12.51:20.2 “No hetaṁ, bhante”. <br>
  sn12.51:21.1 “Sabbaso vā pana upādāne asati, upādānanirodhā api nu kho bhavo paññāyethā”ti. <br>
  sn12.51:21.2 “No hetaṁ, bhante”. <br>
  sn12.51:22.1 “Sabbaso vā pana bhave asati, bhavanirodhā api nu kho jāti paññāyethā”ti? <br>
  sn12.51:22.2 “No hetaṁ, bhante”. <br>
  sn12.51:23.1 “Sabbaso vā pana jātiyā asati, jātinirodhā api nu kho jarāmaraṇaṁ paññāyethā”ti? <br>
  sn12.51:23.2 “No hetaṁ, bhante”. <br>
  sn12.51:24.1 “Sādhu sādhu, bhikkhave, evametaṁ, bhikkhave, netaṁ aññathā. <br>
  sn12.51:24.2 Saddahatha me taṁ, bhikkhave, adhimuccatha, nikkaṅkhā ettha hotha nibbicikicchā. <br>
  sn12.51:24.3 Esevanto dukkhassā”ti. <br>
  sn12.51:24.4 Paṭhamaṁ. "<br>
  sn12.52:0.1 Saṁyutta Nikāya 12.52 <br>
  sn12.52:0.2 6. Dukkhavagga <br>
  sn12.52:0.3 Upādānasutta <br>
  sn12.52:1.1 Sāvatthiyaṁ viharati. <br>
  sn12.52:1.2 “Upādāniyesu, bhikkhave, dhammesu assādānupassino viharato taṇhā pavaḍḍhati. <br>
  sn12.52:1.3 Taṇhāpaccayā upādānaṁ; <br>
  sn12.52:1.4 upādānapaccayā bhavo; <br>
  sn12.52:1.5 bhavapaccayā jāti; <br>
  sn12.52:1.6 jātipaccayā jarāmaraṇaṁ sokaparidevadukkhadomanassupāyāsā sambhavanti. <br>
  sn12.52:1.7 Evametassa kevalassa dukkhakkhandhassa samudayo hoti. <br>
  sn12.52:2.1 Seyyathāpi, bhikkhave, dasannaṁ vā kaṭṭhavāhānaṁ vīsāya vā kaṭṭhavāhānaṁ tiṁsāya vā kaṭṭhavāhānaṁ cattārīsāya vā kaṭṭhavāhānaṁ mahāaggikkhandho jaleyya. <br>
  sn12.52:2.2 Tatra puriso kālena kālaṁ sukkhāni ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya. <br>
  sn12.52:2.3 Evañhi so, bhikkhave, mahāaggikkhandho tadāhāro tadupādāno ciraṁ dīghamaddhānaṁ jaleyya. <br>
  sn12.52:2.4 Evameva kho, bhikkhave, upādāniyesu dhammesu assādānupassino viharato taṇhā pavaḍḍhati. <br>
  sn12.52:2.5 Taṇhāpaccayā upādānaṁ …pe… <br>
  sn12.52:2.6 evametassa kevalassa dukkhakkhandhassa samudayo hoti. <br>
  sn12.52:3.1 Upādāniyesu, bhikkhave, dhammesu ādīnavānupassino viharato taṇhā nirujjhati. <br>
  sn12.52:3.2 Taṇhānirodhā upādānanirodho; <br>
  sn12.52:3.3 upādānanirodhā bhavanirodho; <br>
  sn12.52:3.4 bhavanirodhā jātinirodho; <br>
  sn12.52:3.5 jātinirodhā jarāmaraṇaṁ sokaparidevadukkhadomanassupāyāsā nirujjhanti. <br>
  sn12.52:3.6 Evametassa kevalassa dukkhakkhandhassa nirodho hoti. <br>
  sn12.52:4.1 Seyyathāpi, bhikkhave, dasannaṁ vā kaṭṭhavāhānaṁ vīsāya vā tiṁsāya vā cattārīsāya vā kaṭṭhavāhānaṁ mahāaggikkhandho jaleyya; <br>
  sn12.52:4.2 tatra puriso na kālena kālaṁ sukkhāni ceva tiṇāni pakkhipeyya, na sukkhāni ca gomayāni pakkhipeyya, na sukkhāni ca kaṭṭhāni pakkhipeyya. <br>
  sn12.52:4.3 Evañhi so, bhikkhave, mahāaggikkhandho purimassa ca upādānassa pariyādānā aññassa ca anupahārā anāhāro nibbāyeyya. <br>
  sn12.52:4.4 Evameva kho, bhikkhave, upādāniyesu dhammesu ādīnavānupassino viharato taṇhā nirujjhati, <br>
  sn12.52:4.5 taṇhānirodhā upādānanirodho …pe… <br>
  sn12.52:4.6 evametassa kevalassa dukkhakkhandhassa nirodho hotī”ti. <br>
  sn12.52:4.7 Dutiyaṁ. "<br>
  sn12.53:0.1 Saṁyutta Nikāya 12.53 <br>
  sn12.53:0.2 6. Dukkhavagga <br>
  sn12.53:0.3 Saṁyojanasutta <br>
  sn12.53:1.1 Sāvatthiyaṁ viharati. <br>
  sn12.53:1.2 “Saṁyojaniyesu, bhikkhave, dhammesu assādānupassino viharato taṇhā pavaḍḍhati. <br>
  sn12.53:1.3 Taṇhāpaccayā upādānaṁ; <br>
  sn12.53:1.4 upādānapaccayā bhavo; <br>
  sn12.53:1.5 bhavapaccayā jāti; <br>
  sn12.53:1.6 jātipaccayā jarāmaraṇaṁ sokaparidevadukkhadomanassupāyāsā sambhavanti. <br>
  sn12.53:1.7 Evametassa kevalassa dukkhakkhandhassa samudayo hoti. <br>
  sn12.53:2.1 Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya. <br>
  sn12.53:2.2 Tatra puriso kālena kālaṁ telaṁ āsiñceyya vaṭṭiṁ upasaṁhareyya. <br>
  sn12.53:2.3 Evañhi so, bhikkhave, telappadīpo tadāhāro tadupādāno ciraṁ dīghamaddhānaṁ jaleyya. <br>
  sn12.53:2.4 Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati. <br>
  sn12.53:2.5 Taṇhāpaccayā upādānaṁ; <br>
  sn12.53:2.6 upādānapaccayā bhavo; <br>
  sn12.53:2.7 bhavapaccayā jāti; <br>
  sn12.53:2.8 jātipaccayā jarāmaraṇaṁ sokaparidevadukkhadomanassupāyāsā sambhavanti. <br>
  sn12.53:2.9 Evametassa kevalassa dukkhakkhandhassa samudayo hoti. <br>
  sn12.53:3.1 Saṁyojaniyesu, bhikkhave, dhammesu ādīnavānupassino viharato taṇhā nirujjhati. <br>
  sn12.53:3.2 Taṇhānirodhā upādānanirodho; <br>
  sn12.53:3.3 upādānanirodhā bhavanirodho; <br>
  sn12.53:3.4 bhavanirodhā jātinirodho; <br>
  sn12.53:3.5 jātinirodhā jarāmaraṇaṁ sokaparidevadukkhadomanassupāyāsā nirujjhanti. <br>
  sn12.53:3.6 Evametassa kevalassa dukkhakkhandhassa nirodho hoti. <br>
  sn12.53:4.1 Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya. <br>
  sn12.53:4.2 Tatra puriso na kālena kālaṁ telaṁ āsiñceyya na vaṭṭiṁ upasaṁhareyya. <br>
  sn12.53:4.3 Evañhi so, bhikkhave, telappadīpo purimassa ca upādānassa pariyādānā aññassa ca anupahārā anāhāro nibbāyeyya. <br>
  sn12.53:4.4 Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati. <br>
  sn12.53:4.5 Taṇhānirodhā upādānanirodho …pe… <br>
  sn12.53:4.6 evametassa kevalassa dukkhakkhandhassa nirodho hotī”ti. <br>
  sn12.53:4.7 Tatiyaṁ. "<br>
  sn12.54:0.1 Saṁyutta Nikāya 12.54 <br>
  sn12.54:0.2 6. Dukkhavagga <br>
  sn12.54:0.3 Dutiyasaṁyojanasutta <br>
  sn12.54:1.1 Sāvatthiyaṁ viharati. <br>
  sn12.54:1.2 “Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya. <br>
  sn12.54:1.3 Tatra puriso kālena kālaṁ telaṁ āsiñceyya vaṭṭiṁ upasaṁhareyya. <br>
  sn12.54:1.4 Evañhi so, bhikkhave, telappadīpo tadāhāro tadupādāno ciraṁ dīghamaddhānaṁ jaleyya. <br>
  sn12.54:1.5 Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati. <br>
  sn12.54:1.6 Taṇhāpaccayā upādānaṁ …pe… <br>
  sn12.54:1.7 evametassa kevalassa dukkhakkhandhassa samudayo hoti. <br>
  sn12.54:2.1 Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya. <br>
  sn12.54:2.2 Tatra puriso na kālena kālaṁ telaṁ āsiñceyya na vaṭṭiṁ upasaṁhareyya. <br>
  sn12.54:2.3 Evañhi so, bhikkhave, telappadīpo purimassa ca upādānassa pariyādānā aññassa ca anupahārā anāhāro nibbāyeyya. <br>
  sn12.54:2.4 Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati. <br>
  sn12.54:2.5 Taṇhānirodhā upādānanirodho …pe… <br>
  sn12.54:2.6 evametassa kevalassa dukkhakkhandhassa nirodho hotī”ti. <br>
  sn12.54:2.7 Catutthaṁ. "<br>
  sn12.55:0.1 Saṁyutta Nikāya 12.55 <br>
  sn12.55:0.2 6. Dukkhavagga <br>
  sn12.55:0.3 Mahārukkhasutta <br>
  sn12.55:1.1 Sāvatthiyaṁ viharati. <br>
  sn12.55:1.2 “Upādāniyesu, bhikkhave, dhammesu assādānupassino viharato taṇhā pavaḍḍhati. <br>
  sn12.55:1.3 Taṇhāpaccayā upādānaṁ; <br>
  sn12.55:1.4 upādānapaccayā bhavo …pe… <br>
  sn12.55:1.5 evametassa kevalassa dukkhakkhandhassa samudayo hoti. <br>
  sn12.55:2.1 Seyyathāpi, bhikkhave, mahārukkho. <br>
  sn12.55:2.2 Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti. <br>
  sn12.55:2.3 Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya. <br>
  sn12.55:2.4 Evameva kho, bhikkhave, upādāniyesu dhammesu assādānupassino viharato taṇhā pavaḍḍhati. <br>
  sn12.55:2.5 Taṇhāpaccayā upādānaṁ …pe… <br>
  sn12.55:2.6 evametassa kevalassa dukkhakkhandhassa samudayo hoti. <br>
  sn12.55:3.1 Upādāniyesu, bhikkhave, dhammesu ādīnavānupassino viharato taṇhā nirujjhati. <br>
  sn12.55:3.2 Taṇhānirodhā upādānanirodho; <br>
  sn12.55:3.3 upādānanirodhā bhavanirodho …pe… <br>
  sn12.55:3.4 evametassa kevalassa dukkhakkhandhassa nirodho hoti. <br>
  sn12.55:4.1 Seyyathāpi, bhikkhave, mahārukkho. <br>
  sn12.55:4.2 Atha puriso āgaccheyya kuddālapiṭakaṁ ādāya. <br>
  sn12.55:4.3 So taṁ rukkhaṁ mūle chindeyya, mūlaṁ chinditvā palikhaṇeyya, palikhaṇitvā mūlāni uddhareyya antamaso usīranāḷimattānipi. <br>
  sn12.55:4.4 So taṁ rukkhaṁ khaṇḍākhaṇḍikaṁ chindeyya, khaṇḍākhaṇḍikaṁ chinditvā phāleyya, phāletvā sakalikaṁ sakalikaṁ kareyya, sakalikaṁ sakalikaṁ karitvā vātātape visoseyya; <br>
  sn12.55:4.5 vātātape visosetvā agginā ḍaheyya, agginā ḍahetvā masiṁ kareyya, masiṁ karitvā mahāvāte vā ophuṇeyya nadiyā vā sīghasotāya pavāheyya. <br>
  sn12.55:4.6 Evañhi so, bhikkhave, mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo. <br>
  sn12.55:4.7 Evameva kho, bhikkhave, upādāniyesu dhammesu ādīnavānupassino viharato taṇhā nirujjhati. <br>
  sn12.55:4.8 Taṇhānirodhā upādānanirodho; <br>
  sn12.55:4.9 upādānanirodhā bhavanirodho …pe… <br>
  sn12.55:4.10 evametassa kevalassa dukkhakkhandhassa nirodho hotī”ti. <br>
  sn12.55:4.11 Pañcamaṁ. "<br>
  sn12.56:0.1 Saṁyutta Nikāya 12.56 <br>
  sn12.56:0.2 6. Dukkhavagga <br>
  sn12.56:0.3 Dutiyamahārukkhasutta <br>
  sn12.56:1.1 Sāvatthiyaṁ viharati. <br>
  sn12.56:1.2 “Seyyathāpi, bhikkhave, mahārukkho. <br>
  sn12.56:1.3 Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti. <br>
  sn12.56:1.4 Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya. <br>
  sn12.56:1.5 Evameva kho, bhikkhave, upādāniyesu dhammesu assādānupassino viharato taṇhā pavaḍḍhati. <br>
  sn12.56:1.6 Taṇhāpaccayā upādānaṁ …pe… <br>
  sn12.56:1.7 evametassa kevalassa dukkhakkhandhassa samudayo hoti. <br>
  sn12.56:2.1 Seyyathāpi, bhikkhave, mahārukkho. <br>
  sn12.56:2.2 Atha puriso āgaccheyya kuddālapiṭakaṁ ādāya. <br>
  sn12.56:2.3 So taṁ rukkhaṁ mūle chindeyya, mūle chetvā palikhaṇeyya, palikhaṇitvā mūlāni uddhareyya …pe… <br>
  sn12.56:2.4 nadiyā vā sīghasotāya pavāheyya. <br>
  sn12.56:2.5 Evañhi so, bhikkhave, mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo. <br>
  sn12.56:2.6 Evameva kho, bhikkhave, upādāniyesu dhammesu ādīnavānupassino viharato taṇhā nirujjhati. <br>
  sn12.56:2.7 Taṇhānirodhā upādānanirodho …pe… <br>
  sn12.56:2.8 evametassa kevalassa dukkhakkhandhassa nirodho hotī”ti. <br>
  sn12.56:2.9 Chaṭṭhaṁ. "<br>
  sn12.57:0.1 Saṁyutta Nikāya 12.57 <br>
  sn12.57:0.2 6. Dukkhavagga <br>
  sn12.57:0.3 Taruṇarukkhasutta <br>
  sn12.57:1.1 Sāvatthiyaṁ viharati. <br>
  sn12.57:1.2 “Saṁyojaniyesu, bhikkhave, dhammesu assādānupassino viharato taṇhā pavaḍḍhati. <br>
  sn12.57:1.3 Taṇhāpaccayā upādānaṁ …pe… <br>
  sn12.57:1.4 evametassa kevalassa dukkhakkhandhassa samudayo hoti. <br>
  sn12.57:2.1 Seyyathāpi, bhikkhave, taruṇo rukkho. <br>
  sn12.57:2.2 Tassa puriso kālena kālaṁ mūlāni palimajjeyya kālena kālaṁ paṁsuṁ dadeyya, kālena kālaṁ udakaṁ dadeyya. <br>
  sn12.57:2.3 Evañhi so, bhikkhave, taruṇo rukkho tadāhāro tadupādāno vuddhiṁ virūḷhiṁ vepullaṁ āpajjeyya. <br>
  sn12.57:2.4 Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati. <br>
  sn12.57:2.5 Taṇhāpaccayā upādānaṁ …pe… <br>
  sn12.57:2.6 evametassa kevalassa dukkhakkhandhassa samudayo hoti. <br>
  sn12.57:3.1 Saṁyojaniyesu, bhikkhave, dhammesu ādīnavānupassino viharato taṇhā nirujjhati. <br>
  sn12.57:3.2 Taṇhānirodhā upādānanirodho …pe… <br>
  sn12.57:3.3 evametassa kevalassa dukkhakkhandhassa nirodho hoti. <br>
  sn12.57:4.1 Seyyathāpi, bhikkhave, taruṇo rukkho. <br>
  sn12.57:4.2 Atha puriso āgaccheyya kuddālapiṭakaṁ ādāya …pe… <br>
  sn12.57:4.3 nadiyā vā sīghasotāya pavāheyya. <br>
  sn12.57:4.4 Evañhi so, bhikkhave, taruṇo rukkho ucchinnamūlo assa tālāvatthukato anabhāvaṅkato āyatiṁ anuppādadhammo. <br>
  sn12.57:4.5 Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati. <br>
  sn12.57:4.6 Taṇhānirodhā upādānanirodho …pe… <br>
  sn12.57:4.7 evametassa kevalassa dukkhakkhandhassa nirodho hotī”ti. <br>
  sn12.57:4.8 Sattamaṁ. "<br>
  sn12.58:0.1 Saṁyutta Nikāya 12.58 <br>
  sn12.58:0.2 6. Dukkhavagga <br>
  sn12.58:0.3 Nāmarūpasutta <br>
  sn12.58:1.1 Sāvatthiyaṁ viharati. <br>
  sn12.58:1.2 “Saṁyojaniyesu, bhikkhave, dhammesu assādānupassino viharato nāmarūpassa avakkanti hoti. <br>
  sn12.58:1.3 Nāmarūpapaccayā saḷāyatanaṁ …pe… <br>
  sn12.58:1.4 evametassa kevalassa dukkhakkhandhassa samudayo hoti. <br>
  sn12.58:2.1 Seyyathāpi, bhikkhave, mahārukkho. <br>
  sn12.58:2.2 Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti. <br>
  sn12.58:2.3 Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya. <br>
  sn12.58:2.4 Evameva kho, bhikkhave, saṁyojaniyesu dhammesu assādānupassino viharato nāmarūpassa avakkanti hoti …pe…. <br>
  sn12.58:3.1 Saṁyojaniyesu, bhikkhave, dhammesu ādīnavānupassino viharato nāmarūpassa avakkanti na hoti. <br>
  sn12.58:3.2 Nāmarūpanirodhā saḷāyatananirodho …pe… <br>
  sn12.58:3.3 evametassa kevalassa dukkhakkhandhassa nirodho hoti. <br>
  sn12.58:4.1 Seyyathāpi, bhikkhave, mahārukkho. <br>
  sn12.58:4.2 Atha puriso āgaccheyya kuddālapiṭakaṁ ādāya …pe… <br>
  sn12.58:4.3 āyatiṁ anuppādadhammo. <br>
  sn12.58:4.4 Evameva kho, bhikkhave, saṁyojaniyesu dhammesu ādīnavānupassino viharato nāmarūpassa avakkanti na hoti. <br>
  sn12.58:4.5 Nāmarūpanirodhā saḷāyatananirodho …pe… <br>
  sn12.58:4.6 evametassa kevalassa dukkhakkhandhassa nirodho hotī”ti. <br>
  sn12.58:4.7 Aṭṭhamaṁ. "<br>
  sn12.59:0.1 Saṁyutta Nikāya 12.59 <br>
  sn12.59:0.2 6. Dukkhavagga <br>
  sn12.59:0.3 Viññāṇasutta <br>
  sn12.59:1.1 Sāvatthiyaṁ viharati. <br>
  sn12.59:1.2 “Saṁyojaniyesu, bhikkhave, dhammesu assādānupassino viharato viññāṇassa avakkanti hoti. <br>
  sn12.59:1.3 Viññāṇapaccayā nāmarūpaṁ …pe… <br>
  sn12.59:1.4 evametassa kevalassa dukkhakkhandhassa samudayo hoti. <br>
  sn12.59:2.1 Seyyathāpi, bhikkhave, mahārukkho. <br>
  sn12.59:2.2 Tassa yāni ceva mūlāni …pe… <br>
  sn12.59:2.3 evameva kho, bhikkhave, saṁyojaniyesu dhammesu assādānupassino viharato viññāṇassa avakkanti hoti …pe…. <br>
  sn12.59:3.1 Saṁyojaniyesu, bhikkhave, dhammesu ādīnavānupassino viharato viññāṇassa avakkanti na hoti. <br>
  sn12.59:3.2 Viññāṇanirodhā nāmarūpanirodho …pe… <br>
  sn12.59:3.3 evametassa kevalassa dukkhakkhandhassa nirodho hoti. <br>
  sn12.59:4.1 Seyyathāpi, bhikkhave, mahārukkho. <br>
  sn12.59:4.2 Atha puriso āgaccheyya kuddālapiṭakaṁ ādāya …pe… <br>
  sn12.59:4.3 āyatiṁ anuppādadhammo. <br>
  sn12.59:4.4 Evameva kho, bhikkhave, saṁyojaniyesu dhammesu ādīnavānupassino viharato viññāṇassa avakkanti na hoti. <br>
  sn12.59:4.5 Viññāṇassa nirodhā nāmarūpanirodho …pe… <br>
  sn12.59:4.6 evametassa kevalassa dukkhakkhandhassa nirodho hotī”ti. <br>
  sn12.59:4.7 Navamaṁ. "<br>
  sn12.60:0.1 Saṁyutta Nikāya 12.60 <br>
  sn12.60:0.2 6. Dukkhavagga <br>
  sn12.60:0.3 Nidānasutta <br>
  sn12.60:1.1 Ekaṁ samayaṁ bhagavā kurūsu viharati kammāsadhammaṁ nāma kurūnaṁ nigamo. <br>
  sn12.60:1.2 Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  sn12.60:1.3 “acchariyaṁ, bhante, abbhutaṁ, bhante. <br>
  sn12.60:1.4 Yāva gambhīro cāyaṁ, bhante, paṭiccasamuppādo gambhīrāvabhāso ca, atha ca pana me uttānakuttānako viya khāyatī”ti. <br>
  sn12.60:2.1 “Mā hevaṁ, ānanda, mā hevaṁ, ānanda. <br>
  sn12.60:2.2 Gambhīro cāyaṁ, ānanda, paṭiccasamuppādo gambhīrāvabhāso ca. <br>
  sn12.60:2.3 Etassa, ānanda, dhammassa ananubodhā appaṭivedhā evamayaṁ pajā tantākulakajātā kulagaṇṭhikajātā muñjapabbajabhūtā apāyaṁ duggatiṁ vinipātaṁ saṁsāraṁ nātivattati. <br>
  sn12.60:3.1 Upādāniyesu, ānanda, dhammesu assādānupassino viharato taṇhā pavaḍḍhati. <br>
  sn12.60:3.2 Taṇhāpaccayā upādānaṁ; <br>
  sn12.60:3.3 upādānapaccayā bhavo; <br>
  sn12.60:3.4 bhavapaccayā jāti; <br>
  sn12.60:3.5 jātipaccayā jarāmaraṇaṁ sokaparidevadukkhadomanassupāyāsā sambhavanti. <br>
  sn12.60:3.6 Evametassa kevalassa dukkhakkhandhassa samudayo hoti. <br>
  sn12.60:4.1 Seyyathāpi, ānanda, mahārukkho. <br>
  sn12.60:4.2 Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti. <br>
  sn12.60:4.3 Evañhi so, ānanda, mahārukkho tadāhāro tadupādāno ciraṁ dīghamaddhānaṁ tiṭṭheyya. <br>
  sn12.60:4.4 Evameva kho, ānanda, upādāniyesu dhammesu assādānupassino viharato taṇhā pavaḍḍhati. <br>
  sn12.60:4.5 Taṇhāpaccayā upādānaṁ; <br>
  sn12.60:4.6 upādānapaccayā bhavo …pe… <br>
  sn12.60:4.7 evametassa kevalassa dukkhakkhandhassa samudayo hoti. <br>
  sn12.60:5.1 Upādāniyesu, ānanda, dhammesu ādīnavānupassino viharato taṇhā nirujjhati. <br>
  sn12.60:5.2 Taṇhānirodhā upādānanirodho; <br>
  sn12.60:5.3 upādānanirodhā bhavanirodho …pe… <br>
  sn12.60:5.4 evametassa kevalassa dukkhakkhandhassa nirodho hoti. <br>
  sn12.60:6.1 Seyyathāpi, ānanda, mahārukkho. <br>
  sn12.60:6.2 Atha puriso āgaccheyya kuddālapiṭakaṁ ādāya. <br>
  sn12.60:6.3 So taṁ rukkhaṁ mūle chindeyya, mūle chetvā palikhaṇeyya, palikhaṇitvā mūlāni uddhareyya antamaso usīranāḷimattānipi. <br>
  sn12.60:6.4 So taṁ rukkhaṁ khaṇḍākhaṇḍikaṁ chindeyya. <br>
  sn12.60:6.5 Khaṇḍākhaṇḍikaṁ chinditvā phāleyya; <br>
  sn12.60:6.6 phāletvā sakalikaṁ sakalikaṁ kareyya, sakalikaṁ sakalikaṁ karitvā vātātape visoseyya, vātātape visosetvā agginā ḍaheyya, agginā ḍahetvā masiṁ kareyya, masiṁ karitvā mahāvāte vā ophuṇeyya, nadiyā vā sīghasotāya pavāheyya. <br>
  sn12.60:6.7 Evañhi so, ānanda, mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo. <br>
  sn12.60:6.8 Evameva kho, ānanda, upādāniyesu dhammesu ādīnavānupassino viharato taṇhā nirujjhati. <br>
  sn12.60:6.9 Taṇhānirodhā upādānanirodho; <br>
  sn12.60:6.10 upādānanirodhā bhavanirodho; <br>
  sn12.60:6.11 bhavanirodhā jātinirodho; <br>
  sn12.60:6.12 jātinirodhā jarāmaraṇaṁ sokaparidevadukkhadomanassupāyāsā nirujjhanti. <br>
  sn12.60:6.13 Evametassa kevalassa dukkhakkhandhassa nirodho hotī”ti. <br>
  sn12.60:6.14 Dasamaṁ. <br>
  sn12.60:6.15 Dukkhavaggo chaṭṭho. <br>
  sn12.60:7.0 Tassuddānaṁ <br>
  sn12.60:7.1 Parivīmaṁsanupādānaṁ, <br>
  sn12.60:7.2 dve ca saṁyojanāni ca; <br>
  sn12.60:7.3 Mahārukkhena dve vuttā, <br>
  sn12.60:7.4 taruṇena ca sattamaṁ; <br>
  sn12.60:7.5 Nāmarūpañca viññāṇaṁ, <br>
  sn12.60:7.6 nidānena ca te dasāti. "<br>
  sn12.61:0.1 Saṁyutta Nikāya 12.61 <br>
  sn12.61:0.2 7. Mahāvagga <br>
  sn12.61:0.3 Assutavāsutta <br>
  sn12.61:1.1 Evaṁ me sutaṁ—<br>
  sn12.61:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme … <br>
  sn12.61:1.3 “assutavā, bhikkhave, puthujjano imasmiṁ cātumahābhūtikasmiṁ kāyasmiṁ nibbindeyyapi virajjeyyapi vimucceyyapi. <br>
  sn12.61:1.4 Taṁ kissa hetu? <br>
  sn12.61:1.5 Dissati, bhikkhave, imassa cātumahābhūtikassa kāyassa ācayopi apacayopi ādānampi nikkhepanampi. <br>
  sn12.61:1.6 Tasmā tatrāssutavā puthujjano nibbindeyyapi virajjeyyapi vimucceyyapi. <br>
  sn12.61:2.1 Yañca kho etaṁ, bhikkhave, vuccati cittaṁ itipi, mano itipi, viññāṇaṁ itipi, tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ. <br>
  sn12.61:2.2 Taṁ kissa hetu? <br>
  sn12.61:2.3 Dīgharattañhetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ: <br>
  sn12.61:2.4 ‘etaṁ mama, esohamasmi, eso me attā’ti. <br>
  sn12.61:2.5 Tasmā tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ. <br>
  sn12.61:3.1 Varaṁ, bhikkhave, assutavā puthujjano imaṁ cātumahābhūtikaṁ kāyaṁ attato upagaccheyya, na tveva cittaṁ. <br>
  sn12.61:3.2 Taṁ kissa hetu? <br>
  sn12.61:3.3 Dissatāyaṁ, bhikkhave, cātumahābhūtiko kāyo ekampi vassaṁ tiṭṭhamāno dvepi vassāni tiṭṭhamāno tīṇipi vassāni tiṭṭhamāno cattāripi vassāni tiṭṭhamāno pañcapi vassāni tiṭṭhamāno dasapi vassāni tiṭṭhamāno vīsatipi vassāni tiṭṭhamāno tiṁsampi vassāni tiṭṭhamāno cattārīsampi vassāni tiṭṭhamāno paññāsampi vassāni tiṭṭhamāno vassasatampi tiṭṭhamāno, bhiyyopi tiṭṭhamāno. <br>
  sn12.61:4.1 Yañca kho etaṁ, bhikkhave, vuccati cittaṁ itipi, mano itipi, viññāṇaṁ itipi, taṁ rattiyā ca divasassa ca aññadeva uppajjati aññaṁ nirujjhati. <br>
  sn12.61:4.2 Seyyathāpi, bhikkhave, makkaṭo araññe pavane caramāno sākhaṁ gaṇhati, taṁ muñcitvā aññaṁ gaṇhati, taṁ muñcitvā aññaṁ gaṇhati; <br>
  sn12.61:4.3 evameva kho, bhikkhave, yamidaṁ vuccati cittaṁ itipi, mano itipi, viññāṇaṁ itipi, taṁ rattiyā ca divasassa ca aññadeva uppajjati aññaṁ nirujjhati. <br>
  sn12.61:5.1 Tatra, bhikkhave, sutavā ariyasāvako paṭiccasamuppādaṁyeva sādhukaṁ yoniso manasi karoti: <br>
  sn12.61:5.2 ‘iti imasmiṁ sati idaṁ hoti, imassuppādā idaṁ uppajjati; <br>
  sn12.61:5.3 imasmiṁ asati idaṁ na hoti, imassa nirodhā idaṁ nirujjhati—<br>
  sn12.61:5.4 yadidaṁ avijjāpaccayā saṅkhārā; <br>
  sn12.61:5.5 saṅkhārapaccayā viññāṇaṁ …pe… <br>
  sn12.61:5.6 evametassa kevalassa dukkhakkhandhassa samudayo hoti. <br>
  sn12.61:5.7 Avijjāya tveva asesavirāganirodhā saṅkhāranirodho; <br>
  sn12.61:5.8 saṅkhāranirodhā viññāṇanirodho …pe… <br>
  sn12.61:5.9 evametassa kevalassa dukkhakkhandhassa nirodho hotī’ti. <br>
  sn12.61:6.1 Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati; <br>
  sn12.61:6.2 nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti. <br>
  sn12.61:6.3 ‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti. <br>
  sn12.61:6.4 Paṭhamaṁ. "<br>
  sn12.62:0.1 Saṁyutta Nikāya 12.62 <br>
  sn12.62:0.2 7. Mahāvagga <br>
  sn12.62:0.3 Dutiyaassutavāsutta <br>
  sn12.62:1.1 Sāvatthiyaṁ viharati. <br>
  sn12.62:1.2 “Assutavā, bhikkhave, puthujjano imasmiṁ cātumahābhūtikasmiṁ kāyasmiṁ nibbindeyyapi virajjeyyapi vimucceyyapi. <br>
  sn12.62:1.3 Taṁ kissa hetu? <br>
  sn12.62:1.4 Dissati, bhikkhave, imassa cātumahābhūtikassa kāyassa ācayopi apacayopi ādānampi nikkhepanampi. <br>
  sn12.62:1.5 Tasmā tatrāssutavā puthujjano nibbindeyyapi virajjeyyapi vimucceyyapi. <br>
  sn12.62:1.6 Yañca kho etaṁ, bhikkhave, vuccati cittaṁ itipi, mano itipi, viññāṇaṁ itipi, tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ. <br>
  sn12.62:1.7 Taṁ kissa hetu? <br>
  sn12.62:1.8 Dīgharattañhetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ: <br>
  sn12.62:1.9 ‘etaṁ mama, esohamasmi, eso me attā’ti. <br>
  sn12.62:1.10 Tasmā tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ. <br>
  sn12.62:2.1 Varaṁ, bhikkhave, assutavā puthujjano imaṁ cātumahābhūtikaṁ kāyaṁ attato upagaccheyya, na tveva cittaṁ. <br>
  sn12.62:2.2 Taṁ kissa hetu? <br>
  sn12.62:2.3 Dissatāyaṁ, bhikkhave, cātumahābhūtiko kāyo ekampi vassaṁ tiṭṭhamāno dvepi vassāni tiṭṭhamāno tīṇipi vassāni tiṭṭhamāno cattāripi vassāni tiṭṭhamāno pañcapi vassāni tiṭṭhamāno dasapi vassāni tiṭṭhamāno vīsatipi vassāni tiṭṭhamāno tiṁsampi vassāni tiṭṭhamāno cattārīsampi vassāni tiṭṭhamāno paññāsampi vassāni tiṭṭhamāno vassasatampi tiṭṭhamāno, bhiyyopi tiṭṭhamāno. <br>
  sn12.62:2.4 Yañca kho etaṁ, bhikkhave, vuccati cittaṁ itipi, mano itipi, viññāṇaṁ itipi, taṁ rattiyā ca divasassa ca aññadeva uppajjati aññaṁ nirujjhati. <br>
  sn12.62:3.1 Tatra, bhikkhave, sutavā ariyasāvako paṭiccasamuppādaṁyeva sādhukaṁ yoniso manasi karoti: <br>
  sn12.62:3.2 ‘iti imasmiṁ sati idaṁ hoti, imassuppādā idaṁ uppajjati; <br>
  sn12.62:3.3 imasmiṁ asati idaṁ na hoti, imassa nirodhā idaṁ nirujjhatī’ti. <br>
  sn12.62:3.4 Sukhavedaniyaṁ, bhikkhave, phassaṁ paṭicca uppajjati sukhavedanā. <br>
  sn12.62:3.5 Tasseva sukhavedaniyassa phassassa nirodhā yaṁ tajjaṁ vedayitaṁ sukhavedaniyaṁ phassaṁ paṭicca uppannā sukhavedanā sā nirujjhati sā vūpasammati. <br>
  sn12.62:3.6 Dukkhavedaniyaṁ, bhikkhave, phassaṁ paṭicca uppajjati dukkhavedanā. <br>
  sn12.62:3.7 Tasseva dukkhavedaniyassa phassassa nirodhā yaṁ tajjaṁ vedayitaṁ dukkhavedaniyaṁ phassaṁ paṭicca uppannā dukkhavedanā sā nirujjhati sā vūpasammati. <br>
  sn12.62:3.8 Adukkhamasukhavedaniyaṁ, bhikkhave, phassaṁ paṭicca uppajjati adukkhamasukhavedanā. <br>
  sn12.62:3.9 Tasseva adukkhamasukhavedaniyassa phassassa nirodhā yaṁ tajjaṁ vedayitaṁ adukkhamasukhavedaniyaṁ phassaṁ paṭicca uppannā adukkhamasukhavedanā sā nirujjhati sā vūpasammati. <br>
  sn12.62:4.1 Seyyathāpi, bhikkhave, dvinnaṁ kaṭṭhānaṁ saṅghaṭṭanasamodhānā usmā jāyati tejo abhinibbattati. Tesaṁyeva dvinnaṁ kaṭṭhānaṁ nānākatavinibbhogā yā tajjā usmā sā nirujjhati sā vūpasammati; <br>
  sn12.62:4.2 evameva kho, bhikkhave, sukhavedaniyaṁ phassaṁ paṭicca uppajjati sukhavedanā. <br>
  sn12.62:4.3 Tasseva sukhavedaniyassa phassassa nirodhā yaṁ tajjaṁ vedayitaṁ sukhavedaniyaṁ phassaṁ paṭicca uppannā sukhavedanā sā nirujjhati sā vūpasammati …pe… <br>
  sn12.62:4.4 dukkhavedaniyaṁ phassaṁ paṭicca … <br>
  sn12.62:4.5 adukkhamasukhavedaniyaṁ phassaṁ paṭicca uppajjati adukkhamasukhavedanā. <br>
  sn12.62:4.6 Tasseva adukkhamasukhavedaniyassa phassassa nirodhā yaṁ tajjaṁ vedayitaṁ adukkhamasukhavedaniyaṁ phassaṁ paṭicca uppannā adukkhamasukhavedanā sā nirujjhati sā vūpasammati. <br>
  sn12.62:5.1 Evaṁ passaṁ, bhikkhave, sutavā ariyasāvako phassepi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati; <br>
  sn12.62:5.2 nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti. <br>
  sn12.62:5.3 ‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti. <br>
  sn12.62:5.4 Dutiyaṁ. "<br>
  sn12.63:0.1 Saṁyutta Nikāya 12.63 <br>
  sn12.63:0.2 7. Mahāvagga <br>
  sn12.63:0.3 Puttamaṁsasutta <br>
  sn12.63:1.1 Sāvatthiyaṁ … <br>
  sn12.63:1.2 “cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya. <br>
  sn12.63:1.3 Katame cattāro? <br>
  sn12.63:1.4 Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ. <br>
  sn12.63:1.5 Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya. <br>
  sn12.63:2.1 Kathañca, bhikkhave, kabaḷīkāro āhāro daṭṭhabbo? <br>
  sn12.63:2.2 Seyyathāpi, bhikkhave, dve jāyampatikā parittaṁ sambalaṁ ādāya kantāramaggaṁ paṭipajjeyyuṁ. <br>
  sn12.63:2.3 Tesamassa ekaputtako piyo manāpo. <br>
  sn12.63:2.4 Atha kho tesaṁ, bhikkhave, dvinnaṁ jāyampatikānaṁ kantāragatānaṁ yā parittā sambalamattā, sā parikkhayaṁ pariyādānaṁ gaccheyya. <br>
  sn12.63:2.5 Siyā ca nesaṁ kantārāvaseso anatiṇṇo. <br>
  sn12.63:2.6 Atha kho tesaṁ, bhikkhave, dvinnaṁ jāyampatikānaṁ evamassa: <br>
  sn12.63:2.7 ‘amhākaṁ kho yā parittā sambalamattā sā parikkhīṇā pariyādiṇṇā. <br>
  sn12.63:2.8 Atthi cāyaṁ kantārāvaseso anittiṇṇo. <br>
  sn12.63:2.9 Yannūna mayaṁ imaṁ ekaputtakaṁ piyaṁ manāpaṁ vadhitvā vallūrañca soṇḍikañca karitvā puttamaṁsāni khādantā evaṁ taṁ kantārāvasesaṁ nitthareyyāma, mā sabbeva tayo vinassimhā’ti. <br>
  sn12.63:2.10 Atha kho te, bhikkhave, dve jāyampatikā taṁ ekaputtakaṁ piyaṁ manāpaṁ vadhitvā vallūrañca soṇḍikañca karitvā puttamaṁsāni khādantā evaṁ taṁ kantārāvasesaṁ nitthareyyuṁ. <br>
  sn12.63:2.11 Te puttamaṁsāni ceva khādeyyuṁ, ure ca paṭipiseyyuṁ: <br>
  sn12.63:2.12 ‘kahaṁ, ekaputtaka, kahaṁ, ekaputtakā’ti. <br>
  sn12.63:3.1 Taṁ kiṁ maññatha, bhikkhave, <br>
  sn12.63:3.2 api nu te davāya vā āhāraṁ āhāreyyuṁ, madāya vā āhāraṁ āhāreyyuṁ, maṇḍanāya vā āhāraṁ āhāreyyuṁ, vibhūsanāya vā āhāraṁ āhāreyyun”ti? <br>
  sn12.63:3.3 “No hetaṁ, bhante”. <br>
  sn12.63:3.4 “Nanu te, bhikkhave, yāvadeva kantārassa nittharaṇatthāya āhāraṁ āhāreyyun”ti? <br>
  sn12.63:3.5 “Evaṁ, bhante”. <br>
  sn12.63:3.6 “‘Evameva khvāhaṁ, bhikkhave, kabaḷīkāro āhāro daṭṭhabbo’ti vadāmi. <br>
  sn12.63:3.7 Kabaḷīkāre, bhikkhave, āhāre pariññāte pañca kāmaguṇiko rāgo pariññāto hoti. <br>
  sn12.63:3.8 Pañca kāmaguṇike rāge pariññāte natthi taṁ saṁyojanaṁ yena saṁyojanena saṁyutto ariyasāvako puna imaṁ lokaṁ āgaccheyya. <br>
  sn12.63:4.1 Kathañca, bhikkhave, phassāhāro daṭṭhabbo? <br>
  sn12.63:4.2 Seyyathāpi, bhikkhave, gāvī niccammā kuṭṭañce nissāya tiṭṭheyya. Ye kuṭṭanissitā pāṇā te naṁ khādeyyuṁ. <br>
  sn12.63:4.3 Rukkhañce nissāya tiṭṭheyya, ye rukkhanissitā pāṇā te naṁ khādeyyuṁ. <br>
  sn12.63:4.4 Udakañce nissāya tiṭṭheyya, ye udakanissitā pāṇā te naṁ khādeyyuṁ. <br>
  sn12.63:4.5 Ākāsañce nissāya tiṭṭheyya, ye ākāsanissitā pāṇā te naṁ khādeyyuṁ. <br>
  sn12.63:4.6 Yaṁ yadeva hi sā, bhikkhave, gāvī niccammā nissāya tiṭṭheyya, ye tannissitā pāṇā te naṁ khādeyyuṁ. <br>
  sn12.63:4.7 Evameva khvāhaṁ, bhikkhave, ‘phassāhāro daṭṭhabbo’ti vadāmi. <br>
  sn12.63:4.8 Phasse, bhikkhave, āhāre pariññāte tisso vedanā pariññātā honti. <br>
  sn12.63:4.9 Tīsu vedanāsu pariññātāsu ariyasāvakassa natthi kiñci uttarikaraṇīyanti vadāmi. <br>
  sn12.63:5.1 Kathañca, bhikkhave, manosañcetanāhāro daṭṭhabbo? <br>
  sn12.63:5.2 Seyyathāpi, bhikkhave, aṅgārakāsu sādhikaporisā puṇṇā aṅgārānaṁ vītaccikānaṁ vītadhūmānaṁ. <br>
  sn12.63:5.3 Atha puriso āgaccheyya jīvitukāmo amaritukāmo sukhakāmo dukkhappaṭikūlo. <br>
  sn12.63:5.4 Tamenaṁ dve balavanto purisā nānābāhāsu gahetvā taṁ aṅgārakāsuṁ upakaḍḍheyyuṁ. <br>
  sn12.63:5.5 Atha kho, bhikkhave, tassa purisassa ārakāvassa cetanā ārakā patthanā ārakā paṇidhi. <br>
  sn12.63:5.6 Taṁ kissa hetu? <br>
  sn12.63:5.7 Evañhi, bhikkhave, tassa purisassa hoti: <br>
  sn12.63:5.8 ‘imañcāhaṁ aṅgārakāsuṁ papatissāmi, tatonidānaṁ maraṇaṁ vā nigacchāmi maraṇamattaṁ vā dukkhan’ti. <br>
  sn12.63:5.9 Evameva khvāhaṁ, bhikkhave, ‘manosañcetanāhāro daṭṭhabbo’ti vadāmi. <br>
  sn12.63:5.10 Manosañcetanāya, bhikkhave, āhāre pariññāte tisso taṇhā pariññātā honti. <br>
  sn12.63:5.11 Tīsu taṇhāsu pariññātāsu ariyasāvakassa natthi kiñci uttarikaraṇīyanti vadāmi. <br>
  sn12.63:6.1 Kathañca, bhikkhave, viññāṇāhāro daṭṭhabbo? <br>
  sn12.63:6.2 Seyyathāpi, bhikkhave, coraṁ āgucāriṁ gahetvā rañño dasseyyuṁ: <br>
  sn12.63:6.3 ‘ayaṁ te, deva, coro āgucārī, imassa yaṁ icchasi taṁ daṇḍaṁ paṇehī’ti. <br>
  sn12.63:6.4 Tamenaṁ rājā evaṁ vadeyya: <br>
  sn12.63:6.5 ‘gacchatha, bho, imaṁ purisaṁ pubbaṇhasamayaṁ sattisatena hanathā’ti. <br>
  sn12.63:6.6 Tamenaṁ pubbaṇhasamayaṁ sattisatena haneyyuṁ. <br>
  sn12.63:6.7 Atha rājā majjhanhikasamayaṁ evaṁ vadeyya: <br>
  sn12.63:6.8 ‘ambho, kathaṁ so puriso’ti? <br>
  sn12.63:6.9 ‘Tatheva, deva, jīvatī’ti. <br>
  sn12.63:6.10 Tamenaṁ rājā evaṁ vadeyya: <br>
  sn12.63:6.11 ‘gacchatha, bho, taṁ purisaṁ majjhanhikasamayaṁ sattisatena hanathā’ti. <br>
  sn12.63:6.12 Tamenaṁ majjhanhikasamayaṁ sattisatena haneyyuṁ. <br>
  sn12.63:6.13 Atha rājā sāyanhasamayaṁ evaṁ vadeyya: <br>
  sn12.63:6.14 ‘ambho, kathaṁ so puriso’ti? <br>
  sn12.63:6.15 ‘Tatheva, deva, jīvatī’ti. <br>
  sn12.63:6.16 Tamenaṁ rājā evaṁ vadeyya: <br>
  sn12.63:6.17 ‘gacchatha, bho, taṁ purisaṁ sāyanhasamayaṁ sattisatena hanathā’ti. <br>
  sn12.63:6.18 Tamenaṁ sāyanhasamayaṁ sattisatena haneyyuṁ. <br>
  sn12.63:6.19 Taṁ kiṁ maññatha, bhikkhave, <br>
  sn12.63:6.20 api nu so puriso divasaṁ tīhi sattisatehi haññamāno tatonidānaṁ dukkhaṁ domanassaṁ paṭisaṁvediyethā”ti? <br>
  sn12.63:6.21 “Ekissāpi, bhante, sattiyā haññamāno tatonidānaṁ dukkhaṁ domanassaṁ paṭisaṁvediyetha; <br>
  sn12.63:6.22 ko pana vādo tīhi sattisatehi haññamāno”ti. <br>
  sn12.63:6.23 “Evameva khvāhaṁ, bhikkhave, viññāṇāhāro daṭṭhabboti vadāmi. <br>
  sn12.63:6.24 Viññāṇe, bhikkhave, āhāre pariññāte nāmarūpaṁ pariññātaṁ hoti, nāmarūpe pariññāte ariyasāvakassa natthi kiñci uttarikaraṇīyanti vadāmī”ti. <br>
  sn12.63:6.25 Tatiyaṁ. "<br>
  sn12.64:0.1 Saṁyutta Nikāya 12.64 <br>
  sn12.64:0.2 7. Mahāvagga <br>
  sn12.64:0.3 Atthirāgasutta <br>
  sn12.64:1.1 Sāvatthiyaṁ viharati. <br>
  sn12.64:1.2 “Cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya. <br>
  sn12.64:1.3 Katame cattāro? <br>
  sn12.64:1.4 Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ. <br>
  sn12.64:1.5 Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya. <br>
  sn12.64:2.1 Kabaḷīkāre ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ. <br>
  sn12.64:2.2 Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti. <br>
  sn12.64:2.3 Yattha atthi nāmarūpassa avakkanti, atthi tattha saṅkhārānaṁ vuddhi. <br>
  sn12.64:2.4 Yattha atthi saṅkhārānaṁ vuddhi, atthi tattha āyatiṁ punabbhavābhinibbatti. <br>
  sn12.64:2.5 Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ. <br>
  sn12.64:2.6 Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi. <br>
  sn12.64:3.1 Phasse ce, bhikkhave, āhāre …pe… <br>
  sn12.64:3.2 manosañcetanāya ce, bhikkhave, āhāre … <br>
  sn12.64:3.3 viññāṇe ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ. <br>
  sn12.64:3.4 Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti. <br>
  sn12.64:3.5 Yattha atthi nāmarūpassa avakkanti, atthi tattha saṅkhārānaṁ vuddhi. <br>
  sn12.64:3.6 Yattha atthi saṅkhārānaṁ vuddhi, atthi tattha āyatiṁ punabbhavābhinibbatti. <br>
  sn12.64:3.7 Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ. <br>
  sn12.64:3.8 Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi. <br>
  sn12.64:4.1 Seyyathāpi, bhikkhave, rajako vā cittakārako vā sati rajanāya vā lākhāya vā haliddiyā vā nīliyā vā mañjiṭṭhāya vā suparimaṭṭhe vā phalake bhittiyā vā dussapaṭṭe vā itthirūpaṁ vā purisarūpaṁ vā abhinimmineyya sabbaṅgapaccaṅgaṁ; <br>
  sn12.64:4.2 evameva kho, bhikkhave, kabaḷīkāre ce āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ. <br>
  sn12.64:4.3 Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti. <br>
  sn12.64:4.4 Yattha atthi nāmarūpassa avakkanti, atthi tattha saṅkhārānaṁ vuddhi. <br>
  sn12.64:4.5 Yattha atthi saṅkhārānaṁ vuddhi, atthi tattha āyatiṁ punabbhavābhinibbatti. <br>
  sn12.64:4.6 Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ. <br>
  sn12.64:4.7 Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi. <br>
  sn12.64:5.1 Phasse ce, bhikkhave, āhāre …pe… <br>
  sn12.64:5.2 manosañcetanāya ce, bhikkhave, āhāre … <br>
  sn12.64:5.3 viññāṇe ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ. <br>
  sn12.64:5.4 Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti. <br>
  sn12.64:5.5 Yattha atthi nāmarūpassa avakkanti, atthi tattha saṅkhārānaṁ vuddhi. <br>
  sn12.64:5.6 Yattha atthi saṅkhārānaṁ vuddhi, atthi tattha āyatiṁ punabbhavābhinibbatti. <br>
  sn12.64:5.7 Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ. <br>
  sn12.64:5.8 Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi. <br>
  sn12.64:6.1 Kabaḷīkāre ce, bhikkhave, āhāre natthi rāgo natthi nandī natthi taṇhā, appatiṭṭhitaṁ tattha viññāṇaṁ avirūḷhaṁ. <br>
  sn12.64:6.2 Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti. <br>
  sn12.64:6.3 Yattha natthi nāmarūpassa avakkanti, natthi tattha saṅkhārānaṁ vuddhi. <br>
  sn12.64:6.4 Yattha natthi saṅkhārānaṁ vuddhi, natthi tattha āyatiṁ punabbhavābhinibbatti. <br>
  sn12.64:6.5 Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ. <br>
  sn12.64:6.6 Yattha natthi āyatiṁ jātijarāmaraṇaṁ, asokaṁ taṁ, bhikkhave, adaraṁ anupāyāsanti vadāmi. <br>
  sn12.64:7.1 Phasse ce, bhikkhave, āhāre …pe… <br>
  sn12.64:7.2 manosañcetanāya ce, bhikkhave, āhāre … <br>
  sn12.64:7.3 viññāṇe ce, bhikkhave, āhāre natthi rāgo natthi nandī natthi taṇhā, appatiṭṭhitaṁ tattha viññāṇaṁ avirūḷhaṁ. <br>
  sn12.64:7.4 Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti. <br>
  sn12.64:7.5 Yattha natthi nāmarūpassa avakkanti, natthi tattha saṅkhārānaṁ vuddhi. <br>
  sn12.64:7.6 Yattha natthi saṅkhārānaṁ vuddhi, natthi tattha āyatiṁ punabbhavābhinibbatti. <br>
  sn12.64:7.7 Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ. <br>
  sn12.64:7.8 Yattha natthi āyatiṁ jātijarāmaraṇaṁ, asokaṁ taṁ, bhikkhave, adaraṁ anupāyāsanti vadāmi. <br>
  sn12.64:8.1 Seyyathāpi, bhikkhave, kūṭāgāraṁ vā kūṭāgārasālaṁ vā uttarāya vā dakkhiṇāya vā pācīnāya vā vātapānā sūriye uggacchante vātapānena rasmi pavisitvā kvāssa patiṭṭhitā”ti? <br>
  sn12.64:8.2 “Pacchimāyaṁ, bhante, bhittiyan”ti. <br>
  sn12.64:8.3 “Pacchimā ce, bhikkhave, bhitti nāssa kvāssa patiṭṭhitā”ti? <br>
  sn12.64:8.4 “Pathaviyaṁ, bhante”ti. <br>
  sn12.64:8.5 “Pathavī ce, bhikkhave, nāssa kvāssa patiṭṭhitā”ti? <br>
  sn12.64:8.6 “Āpasmiṁ, bhante”ti. <br>
  sn12.64:8.7 “Āpo ce, bhikkhave, nāssa kvāssa patiṭṭhitā”ti? <br>
  sn12.64:8.8 “Appatiṭṭhitā, bhante”ti. <br>
  sn12.64:8.9 “Evameva kho, bhikkhave, kabaḷīkāre ce āhāre natthi rāgo natthi nandī natthi taṇhā …pe…. <br>
  sn12.64:9.1 Phasse ce, bhikkhave, āhāre … <br>
  sn12.64:9.2 manosañcetanāya ce, bhikkhave, āhāre … <br>
  sn12.64:9.3 viññāṇe ce, bhikkhave, āhāre natthi rāgo natthi nandī natthi taṇhā, appatiṭṭhitaṁ tattha viññāṇaṁ avirūḷhaṁ. <br>
  sn12.64:9.4 Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti. <br>
  sn12.64:9.5 Yattha natthi nāmarūpassa avakkanti, natthi tattha saṅkhārānaṁ vuddhi. <br>
  sn12.64:9.6 Yattha natthi saṅkhārānaṁ vuddhi, natthi tattha āyatiṁ punabbhavābhinibbatti. <br>
  sn12.64:9.7 Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ. <br>
  sn12.64:9.8 Yattha natthi āyatiṁ jātijarāmaraṇaṁ asokaṁ taṁ, bhikkhave, adaraṁ anupāyāsanti vadāmī”ti. <br>
  sn12.64:9.9 Catutthaṁ. "<br>
  sn12.65:0.1 Saṁyutta Nikāya 12.65 <br>
  sn12.65:0.2 7. Mahāvagga <br>
  sn12.65:0.3 Nagarasutta <br>
  sn12.65:1.1 Sāvatthiyaṁ viharati. <br>
  sn12.65:1.2 “Pubbe me, bhikkhave, sambodhā anabhisambuddhassa bodhisattasseva sato etadahosi: <br>
  sn12.65:1.3 ‘kicchā vatāyaṁ loko āpanno jāyati ca jīyati ca mīyati ca cavati ca upapajjati ca. <br>
  sn12.65:1.4 Atha ca panimassa dukkhassa nissaraṇaṁ nappajānāti jarāmaraṇassa. <br>
  sn12.65:1.5 Kudāssu nāma imassa dukkhassa nissaraṇaṁ paññāyissati jarāmaraṇassā’ti? <br>
  sn12.65:1.6 Tassa mayhaṁ, bhikkhave, etadahosi: <br>
  sn12.65:1.7 ‘kimhi nu kho sati jarāmaraṇaṁ hoti, kiṁpaccayā jarāmaraṇan’ti? <br>
  sn12.65:1.8 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.65:1.9 ‘jātiyā kho sati jarāmaraṇaṁ hoti, jātipaccayā jarāmaraṇan’ti. <br>
  sn12.65:2.1 Tassa mayhaṁ, bhikkhave, etadahosi: <br>
  sn12.65:2.2 ‘kimhi nu kho sati jāti hoti …pe… <br>
  sn12.65:2.3 bhavo hoti … <br>
  sn12.65:2.4 upādānaṁ hoti … <br>
  sn12.65:2.5 taṇhā hoti … <br>
  sn12.65:2.6 vedanā hoti … <br>
  sn12.65:2.7 phasso hoti … <br>
  sn12.65:2.8 saḷāyatanaṁ hoti … <br>
  sn12.65:2.9 nāmarūpaṁ hoti … <br>
  sn12.65:2.10 kiṁpaccayā nāmarūpan’ti? <br>
  sn12.65:2.11 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.65:2.12 ‘viññāṇe kho sati nāmarūpaṁ hoti, viññāṇapaccayā nāmarūpan’ti. <br>
  sn12.65:2.13 Tassa mayhaṁ, bhikkhave, etadahosi: <br>
  sn12.65:2.14 ‘kimhi nu kho sati viññāṇaṁ hoti, kiṁpaccayā viññāṇan’ti? <br>
  sn12.65:2.15 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.65:2.16 ‘nāmarūpe kho sati viññāṇaṁ hoti, nāmarūpapaccayā viññāṇan’ti. <br>
  sn12.65:3.1 Tassa mayhaṁ, bhikkhave, etadahosi—<br>
  sn12.65:3.2 paccudāvattati kho idaṁ viññāṇaṁ nāmarūpamhā na paraṁ gacchati. <br>
  sn12.65:3.3 Ettāvatā jāyetha vā jīyetha vā mīyetha vā cavetha vā upapajjetha vā, yadidaṁ nāmarūpapaccayā viññāṇaṁ; <br>
  sn12.65:3.4 viññāṇapaccayā nāmarūpaṁ; <br>
  sn12.65:3.5 nāmarūpapaccayā saḷāyatanaṁ; <br>
  sn12.65:3.6 saḷāyatanapaccayā phasso …pe… <br>
  sn12.65:3.7 evametassa kevalassa dukkhakkhandhassa samudayo hoti. <br>
  sn12.65:3.8 ‘Samudayo, samudayo’ti kho me, bhikkhave, pubbe ananussutesu dhammesu cakkhuṁ udapādi ñāṇaṁ udapādi paññā udapādi vijjā udapādi āloko udapādi. <br>
  sn12.65:4.1 Tassa mayhaṁ, bhikkhave, etadahosi: <br>
  sn12.65:4.2 ‘kimhi nu kho asati, jarāmaraṇaṁ na hoti; <br>
  sn12.65:4.3 kissa nirodhā jarāmaraṇanirodho’ti? <br>
  sn12.65:4.4 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.65:4.5 ‘jātiyā kho asati, jarāmaraṇaṁ na hoti; <br>
  sn12.65:4.6 jātinirodhā jarāmaraṇanirodho’ti. <br>
  sn12.65:4.7 Tassa mayhaṁ, bhikkhave, etadahosi: <br>
  sn12.65:4.8 ‘kimhi nu kho asati jāti na hoti …pe… <br>
  sn12.65:4.9 bhavo na hoti … <br>
  sn12.65:4.10 upādānaṁ na hoti … <br>
  sn12.65:4.11 taṇhā na hoti … <br>
  sn12.65:4.12 vedanā na hoti … <br>
  sn12.65:4.13 phasso na hoti … <br>
  sn12.65:4.14 saḷāyatanaṁ na hoti … <br>
  sn12.65:4.15 nāmarūpaṁ na hoti. <br>
  sn12.65:4.16 Kissa nirodhā nāmarūpanirodho’ti? <br>
  sn12.65:4.17 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.65:4.18 ‘viññāṇe kho asati, nāmarūpaṁ na hoti; <br>
  sn12.65:4.19 viññāṇanirodhā nāmarūpanirodho’ti. <br>
  sn12.65:5.1 Tassa mayhaṁ, bhikkhave, etadahosi: <br>
  sn12.65:5.2 ‘kimhi nu kho asati viññāṇaṁ na hoti; <br>
  sn12.65:5.3 kissa nirodhā viññāṇanirodho’ti? <br>
  sn12.65:5.4 Tassa mayhaṁ, bhikkhave, yoniso manasikārā ahu paññāya abhisamayo: <br>
  sn12.65:5.5 ‘nāmarūpe kho asati, viññāṇaṁ na hoti; <br>
  sn12.65:5.6 nāmarūpanirodhā viññāṇanirodho’ti. <br>
  sn12.65:6.1 Tassa mayhaṁ, bhikkhave, etadahosi—<br>
  sn12.65:6.2 adhigato kho myāyaṁ maggo bodhāya yadidaṁ—<br>
  sn12.65:6.3 nāmarūpanirodhā viññāṇanirodho; <br>
  sn12.65:6.4 viññāṇanirodhā nāmarūpanirodho; <br>
  sn12.65:6.5 nāmarūpanirodhā saḷāyatananirodho; <br>
  sn12.65:6.6 saḷāyatananirodhā phassanirodho …pe… <br>
  sn12.65:6.7 evametassa kevalassa dukkhakkhandhassa nirodho hoti. <br>
  sn12.65:6.8 ‘Nirodho, nirodho’ti kho me, bhikkhave, pubbe ananussutesu dhammesu cakkhuṁ udapādi ñāṇaṁ udapādi paññā udapādi vijjā udapādi āloko udapādi. <br>
  sn12.65:7.1 Seyyathāpi, bhikkhave, puriso araññe pavane caramāno passeyya purāṇaṁ maggaṁ purāṇañjasaṁ pubbakehi manussehi anuyātaṁ. <br>
  sn12.65:7.2 So tamanugaccheyya. <br>
  sn12.65:7.3 Tamanugacchanto passeyya purāṇaṁ nagaraṁ purāṇaṁ rājadhāniṁ pubbakehi manussehi ajjhāvuṭṭhaṁ ārāmasampannaṁ vanasampannaṁ pokkharaṇīsampannaṁ uddhāpavantaṁ ramaṇīyaṁ. <br>
  sn12.65:7.4 Atha kho so, bhikkhave, puriso rañño vā rājamahāmattassa vā āroceyya: <br>
  sn12.65:7.5 ‘yagghe, bhante, jāneyyāsi—ahaṁ addasaṁ araññe pavane caramāno purāṇaṁ maggaṁ purāṇañjasaṁ pubbakehi manussehi anuyātaṁ tamanugacchiṁ. <br>
  sn12.65:7.6 Tamanugacchanto addasaṁ purāṇaṁ nagaraṁ purāṇaṁ rājadhāniṁ pubbakehi manussehi ajjhāvuṭṭhaṁ ārāmasampannaṁ vanasampannaṁ pokkharaṇīsampannaṁ uddhāpavantaṁ ramaṇīyaṁ. <br>
  sn12.65:7.7 Taṁ, bhante, nagaraṁ māpehī’ti. <br>
  sn12.65:7.8 Atha kho so, bhikkhave, rājā vā rājamahāmatto vā taṁ nagaraṁ māpeyya. <br>
  sn12.65:7.9 Tadassa nagaraṁ aparena samayena iddhañceva phītañca bāhujaññaṁ ākiṇṇamanussaṁ vuddhivepullappattaṁ. <br>
  sn12.65:7.10 Evameva khvāhaṁ, bhikkhave, addasaṁ purāṇaṁ maggaṁ purāṇañjasaṁ pubbakehi sammāsambuddhehi anuyātaṁ. <br>
  sn12.65:8.1 Katamo ca so, bhikkhave, purāṇamaggo purāṇañjaso pubbakehi sammāsambuddhehi anuyāto? <br>
  sn12.65:8.2 Ayameva ariyo aṭṭhaṅgiko maggo, seyyathidaṁ—<br>
  sn12.65:8.3 sammādiṭṭhi …pe… sammāsamādhi. <br>
  sn12.65:8.4 Ayaṁ kho so, bhikkhave, purāṇamaggo purāṇañjaso pubbakehi sammāsambuddhehi anuyāto, tamanugacchiṁ; <br>
  sn12.65:8.5 tamanugacchanto jarāmaraṇaṁ abbhaññāsiṁ; <br>
  sn12.65:8.6 jarāmaraṇasamudayaṁ abbhaññāsiṁ; <br>
  sn12.65:8.7 jarāmaraṇanirodhaṁ abbhaññāsiṁ; <br>
  sn12.65:8.8 jarāmaraṇanirodhagāminiṁ paṭipadaṁ abbhaññāsiṁ. <br>
  sn12.65:8.9 Tamanugacchiṁ; <br>
  sn12.65:8.10 tamanugacchanto jātiṁ abbhaññāsiṁ …pe… <br>
  sn12.65:8.11 bhavaṁ abbhaññāsiṁ … <br>
  sn12.65:8.12 upādānaṁ abbhaññāsiṁ … <br>
  sn12.65:8.13 taṇhaṁ abbhaññāsiṁ … <br>
  sn12.65:8.14 vedanaṁ abbhaññāsiṁ … <br>
  sn12.65:8.15 phassaṁ abbhaññāsiṁ … <br>
  sn12.65:8.16 saḷāyatanaṁ abbhaññāsiṁ … <br>
  sn12.65:8.17 nāmarūpaṁ abbhaññāsiṁ … <br>
  sn12.65:8.18 viññāṇaṁ abbhaññāsiṁ. <br>
  sn12.65:8.19 Tamanugacchiṁ; <br>
  sn12.65:8.20 tamanugacchanto saṅkhāre abbhaññāsiṁ; <br>
  sn12.65:8.21 saṅkhārasamudayaṁ abbhaññāsiṁ; <br>
  sn12.65:8.22 saṅkhāranirodhaṁ abbhaññāsiṁ; <br>
  sn12.65:8.23 saṅkhāranirodhagāminiṁ paṭipadaṁ abbhaññāsiṁ. <br>
  sn12.65:8.24 Tadabhiññāya ācikkhiṁ bhikkhūnaṁ bhikkhunīnaṁ upāsakānaṁ upāsikānaṁ. <br>
  sn12.65:8.25 Tayidaṁ, bhikkhave, brahmacariyaṁ iddhañceva phītañca vitthārikaṁ bāhujaññaṁ puthubhūtaṁ yāva devamanussehi suppakāsitan”ti. <br>
  sn12.65:8.26 Pañcamaṁ. "<br>
  sn12.66:0.1 Saṁyutta Nikāya 12.66 <br>
  sn12.66:0.2 7. Mahāvagga <br>
  sn12.66:0.3 Sammasasutta <br>
  sn12.66:1.1 Evaṁ me sutaṁ—<br>
  sn12.66:1.2 ekaṁ samayaṁ bhagavā kurūsu viharati kammāsadhammaṁ nāma kurūnaṁ nigamo. <br>
  sn12.66:1.3 Tatra kho bhagavā bhikkhū āmantesi: <br>
  sn12.66:1.4 “bhikkhavo”ti. <br>
  sn12.66:1.5 “Bhadante”ti te bhikkhū bhagavato paccassosuṁ. <br>
  sn12.66:1.6 Bhagavā etadavoca: <br>
  sn12.66:1.7 “sammasatha no tumhe, bhikkhave, antaraṁ sammasan”ti. <br>
  sn12.66:1.8 Evaṁ vutte, aññataro bhikkhu bhagavantaṁ etadavoca: <br>
  sn12.66:1.9 “ahaṁ kho, bhante, sammasāmi antaraṁ sammasan”ti. <br>
  sn12.66:1.10 “Yathā kathaṁ pana tvaṁ, bhikkhu, sammasasi antaraṁ sammasan”ti? <br>
  sn12.66:1.11 Atha kho so bhikkhu byākāsi. <br>
  sn12.66:1.12 Yathā so bhikkhu byākāsi na so bhikkhu bhagavato cittaṁ ārādhesi. <br>
  sn12.66:2.1 Evaṁ vutte, āyasmā ānando bhagavantaṁ etadavoca: <br>
  sn12.66:2.2 “etassa, bhagavā, kālo; etassa, sugata, kālo; <br>
  sn12.66:2.3 yaṁ bhagavā antaraṁ sammasaṁ bhāseyya. Bhagavato sutvā bhikkhū dhāressantī”ti. <br>
  sn12.66:2.4 “Tenahānanda, suṇātha, sādhukaṁ manasi karotha, bhāsissāmī”ti. <br>
  sn12.66:2.5 “Evaṁ, bhante”ti kho te bhikkhū bhagavato paccassosuṁ. <br>
  sn12.66:2.6 Bhagavā etadavoca: <br>
  sn12.66:3.1 “Idha, bhikkhave, bhikkhu sammasamāno sammasati antaraṁ sammasaṁ: <br>
  sn12.66:3.2 ‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ. <br>
  sn12.66:3.3 Idaṁ kho dukkhaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ, kismiṁ sati jarāmaraṇaṁ hoti, kismiṁ asati jarāmaraṇaṁ na hotī’ti? <br>
  sn12.66:3.4 So sammasamāno evaṁ jānāti: <br>
  sn12.66:3.5 ‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ. <br>
  sn12.66:3.6 Idaṁ kho dukkhaṁ upadhinidānaṁ upadhisamudayaṁ upadhijātikaṁ upadhipabhavaṁ, upadhismiṁ sati jarāmaraṇaṁ hoti, upadhismiṁ asati jarāmaraṇaṁ na hotī’ti. <br>
  sn12.66:3.7 So jarāmaraṇañca pajānāti jarāmaraṇasamudayañca pajānāti jarāmaraṇanirodhañca pajānāti yā ca jarāmaraṇanirodhasāruppagāminī paṭipadā tañca pajānāti. <br>
  sn12.66:3.8 Tathāpaṭipanno ca hoti anudhammacārī. <br>
  sn12.66:3.9 Ayaṁ vuccati, bhikkhave, bhikkhu sabbaso sammā dukkhakkhayāya paṭipanno jarāmaraṇanirodhāya. <br>
  sn12.66:4.1 Athāparaṁ sammasamāno sammasati antaraṁ sammasaṁ: <br>
  sn12.66:4.2 ‘upadhi panāyaṁ kiṁnidāno kiṁsamudayo kiṁjātiko kiṁpabhavo, kismiṁ sati upadhi hoti, kismiṁ asati upadhi na hotī’ti? <br>
  sn12.66:4.3 So sammasamāno evaṁ jānāti: <br>
  sn12.66:4.4 ‘upadhi taṇhānidāno taṇhāsamudayo taṇhājātiko taṇhāpabhavo, taṇhāya sati upadhi hoti, taṇhāya asati upadhi na hotī’ti. <br>
  sn12.66:4.5 So upadhiñca pajānāti upadhisamudayañca pajānāti upadhinirodhañca pajānāti yā ca upadhinirodhasāruppagāminī paṭipadā tañca pajānāti. <br>
  sn12.66:4.6 Tathāpaṭipanno ca hoti anudhammacārī. <br>
  sn12.66:4.7 Ayaṁ vuccati, bhikkhave, bhikkhu sabbaso sammā dukkhakkhayāya paṭipanno upadhinirodhāya. <br>
  sn12.66:5.1 Athāparaṁ sammasamāno sammasati antaraṁ sammasaṁ: <br>
  sn12.66:5.2 ‘taṇhā panāyaṁ kattha uppajjamānā uppajjati, kattha nivisamānā nivisatī’ti? <br>
  sn12.66:5.3 So sammasamāno evaṁ jānāti—<br>
  sn12.66:5.4 yaṁ kho loke piyarūpaṁ sātarūpaṁ etthesā taṇhā uppajjamānā uppajjati, ettha nivisamānā nivisati. <br>
  sn12.66:5.5 Kiñca loke piyarūpaṁ sātarūpaṁ? <br>
  sn12.66:5.6 Cakkhuṁ loke piyarūpaṁ, sātarūpaṁ, etthesā taṇhā uppajjamānā uppajjati, ettha nivisamānā nivisati. <br>
  sn12.66:5.7 Sotaṁ loke piyarūpaṁ sātarūpaṁ …pe… <br>
  sn12.66:5.8 ghānaṁ loke piyarūpaṁ sātarūpaṁ … <br>
  sn12.66:5.9 jivhā loke piyarūpaṁ sātarūpaṁ … <br>
  sn12.66:5.10 kāyo loke piyarūpaṁ sātarūpaṁ … <br>
  sn12.66:5.11 mano loke piyarūpaṁ sātarūpaṁ, etthesā taṇhā uppajjamānā uppajjati ettha nivisamānā nivisati. <br>
  sn12.66:6.1 Ye hi keci, bhikkhave, atītamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ niccato addakkhuṁ sukhato addakkhuṁ attato addakkhuṁ ārogyato addakkhuṁ khemato addakkhuṁ. <br>
  sn12.66:6.2 Te taṇhaṁ vaḍḍhesuṁ. <br>
  sn12.66:6.3 Ye taṇhaṁ vaḍḍhesuṁ te upadhiṁ vaḍḍhesuṁ. <br>
  sn12.66:6.4 Ye upadhiṁ vaḍḍhesuṁ te dukkhaṁ vaḍḍhesuṁ. <br>
  sn12.66:6.5 Ye dukkhaṁ vaḍḍhesuṁ te na parimucciṁsu jātiyā jarāya maraṇena sokehi paridevehi dukkhehi domanassehi upāyāsehi, na parimucciṁsu dukkhasmāti vadāmi. <br>
  sn12.66:7.1 Yepi hi keci, bhikkhave, anāgatamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ niccato dakkhissanti sukhato dakkhissanti attato dakkhissanti ārogyato dakkhissanti khemato dakkhissanti. <br>
  sn12.66:7.2 Te taṇhaṁ vaḍḍhissanti. <br>
  sn12.66:7.3 Ye taṇhaṁ vaḍḍhissanti te upadhiṁ vaḍḍhissanti. <br>
  sn12.66:7.4 Ye upadhiṁ vaḍḍhissanti te dukkhaṁ vaḍḍhissanti. <br>
  sn12.66:7.5 Ye dukkhaṁ vaḍḍhissanti te na parimuccissanti jātiyā jarāya maraṇena sokehi paridevehi dukkhehi domanassehi upāyāsehi, na parimuccissanti dukkhasmāti vadāmi. <br>
  sn12.66:8.1 Yepi hi keci, bhikkhave, etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ niccato passanti sukhato passanti attato passanti ārogyato passanti khemato passanti. <br>
  sn12.66:8.2 Te taṇhaṁ vaḍḍhenti. <br>
  sn12.66:8.3 Ye taṇhaṁ vaḍḍhenti te upadhiṁ vaḍḍhenti. <br>
  sn12.66:8.4 Ye upadhiṁ vaḍḍhenti te dukkhaṁ vaḍḍhenti. <br>
  sn12.66:8.5 Ye dukkhaṁ vaḍḍhenti te na parimuccanti jātiyā jarāya maraṇena sokehi paridevehi dukkhehi domanassehi upāyāsehi, na parimuccanti dukkhasmāti vadāmi. <br>
  sn12.66:9.1 Seyyathāpi, bhikkhave, āpānīyakaṁso vaṇṇasampanno gandhasampanno rasasampanno. <br>
  sn12.66:9.2 So ca kho visena saṁsaṭṭho. <br>
  sn12.66:9.3 Atha puriso āgaccheyya ghammābhitatto ghammapareto kilanto tasito pipāsito. <br>
  sn12.66:9.4 Tamenaṁ evaṁ vadeyyuṁ: <br>
  sn12.66:9.5 ‘ayaṁ te, ambho purisa, āpānīyakaṁso vaṇṇasampanno gandhasampanno rasasampanno; <br>
  sn12.66:9.6 so ca kho visena saṁsaṭṭho. <br>
  sn12.66:9.7 Sace ākaṅkhasi piva. <br>
  sn12.66:9.8 Pivato hi kho taṁ chādessati vaṇṇenapi gandhenapi rasenapi, pivitvā ca pana tatonidānaṁ maraṇaṁ vā nigacchasi maraṇamattaṁ vā dukkhan’ti. <br>
  sn12.66:9.9 So taṁ āpānīyakaṁsaṁ sahasā appaṭisaṅkhā piveyya, nappaṭinissajjeyya. <br>
  sn12.66:9.10 So tatonidānaṁ maraṇaṁ vā nigaccheyya maraṇamattaṁ vā dukkhaṁ. <br>
  sn12.66:9.11 Evameva kho, bhikkhave, ye hi keci atītamaddhānaṁ samaṇā vā brāhmaṇā vā yaṁ loke piyarūpaṁ …pe… <br>
  sn12.66:9.12 anāgatamaddhānaṁ …pe… <br>
  sn12.66:9.13 etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ niccato passanti sukhato passanti attato passanti ārogyato passanti khemato passanti, te taṇhaṁ vaḍḍhenti. <br>
  sn12.66:9.14 Ye taṇhaṁ vaḍḍhenti te upadhiṁ vaḍḍhenti. <br>
  sn12.66:9.15 Ye upadhiṁ vaḍḍhenti te dukkhaṁ vaḍḍhenti. <br>
  sn12.66:9.16 Ye dukkhaṁ vaḍḍhenti te na parimuccanti jātiyā jarāya maraṇena sokehi paridevehi dukkhehi domanassehi upāyāsehi, na parimuccanti dukkhasmāti vadāmi. <br>
  sn12.66:10.1 Ye ca kho keci, bhikkhave, atītamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato addakkhuṁ dukkhato addakkhuṁ anattato addakkhuṁ rogato addakkhuṁ bhayato addakkhuṁ, <br>
  sn12.66:10.2 te taṇhaṁ pajahiṁsu. <br>
  sn12.66:10.3 Ye taṇhaṁ pajahiṁsu te upadhiṁ pajahiṁsu. <br>
  sn12.66:10.4 Ye upadhiṁ pajahiṁsu te dukkhaṁ pajahiṁsu. <br>
  sn12.66:10.5 Ye dukkhaṁ pajahiṁsu te parimucciṁsu jātiyā jarāya maraṇena sokehi paridevehi dukkhehi domanassehi upāyāsehi, parimucciṁsu dukkhasmāti vadāmi. <br>
  sn12.66:11.1 Yepi hi keci, bhikkhave, anāgatamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato dakkhissanti dukkhato dakkhissanti anattato dakkhissanti rogato dakkhissanti bhayato dakkhissanti, <br>
  sn12.66:11.2 te taṇhaṁ pajahissanti. <br>
  sn12.66:11.3 Ye taṇhaṁ pajahissanti …pe… <br>
  sn12.66:11.4 parimuccissanti dukkhasmāti vadāmi. <br>
  sn12.66:12.1 Yepi hi keci, bhikkhave, etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato passanti dukkhato passanti anattato passanti rogato passanti bhayato passanti, <br>
  sn12.66:12.2 te taṇhaṁ pajahanti. <br>
  sn12.66:12.3 Ye taṇhaṁ pajahanti te upadhiṁ pajahanti. <br>
  sn12.66:12.4 Ye upadhiṁ pajahanti te dukkhaṁ pajahanti. <br>
  sn12.66:12.5 Ye dukkhaṁ pajahanti te parimuccanti jātiyā jarāya maraṇena sokehi paridevehi dukkhehi domanassehi upāyāsehi, parimuccanti dukkhasmāti vadāmi. <br>
  sn12.66:13.1 Seyyathāpi, bhikkhave, āpānīyakaṁso vaṇṇasampanno gandhasampanno rasasampanno. <br>
  sn12.66:13.2 So ca kho visena saṁsaṭṭho. <br>
  sn12.66:13.3 Atha puriso āgaccheyya ghammābhitatto ghammapareto kilanto tasito pipāsito. <br>
  sn12.66:13.4 Tamenaṁ evaṁ vadeyyuṁ: <br>
  sn12.66:13.5 ‘ayaṁ te, ambho purisa, āpānīyakaṁso vaṇṇasampanno gandhasampanno rasasampanno <br>
  sn12.66:13.6 so ca kho visena saṁsaṭṭho. <br>
  sn12.66:13.7 Sace ākaṅkhasi piva. <br>
  sn12.66:13.8 Pivato hi kho taṁ chādessati vaṇṇenapi gandhenapi rasenapi; pivitvā ca pana tatonidānaṁ maraṇaṁ vā nigacchasi maraṇamattaṁ vā dukkhan’ti. <br>
  sn12.66:13.9 Atha kho, bhikkhave, tassa purisassa evamassa: <br>
  sn12.66:13.10 ‘sakkā kho me ayaṁ surāpipāsitā pānīyena vā vinetuṁ dadhimaṇḍakena vā vinetuṁ bhaṭṭhaloṇikāya vā vinetuṁ loṇasovīrakena vā vinetuṁ, na tvevāhaṁ taṁ piveyyaṁ, yaṁ mama assa dīgharattaṁ hitāya sukhāyā’ti. <br>
  sn12.66:13.11 So taṁ āpānīyakaṁsaṁ paṭisaṅkhā na piveyya, paṭinissajjeyya. <br>
  sn12.66:13.12 So tatonidānaṁ na maraṇaṁ vā nigaccheyya maraṇamattaṁ vā dukkhaṁ. <br>
  sn12.66:13.13 Evameva kho, bhikkhave, ye hi keci atītamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato addakkhuṁ dukkhato addakkhuṁ anattato addakkhuṁ rogato addakkhuṁ bhayato addakkhuṁ, <br>
  sn12.66:13.14 te taṇhaṁ pajahiṁsu. <br>
  sn12.66:13.15 Ye taṇhaṁ pajahiṁsu te upadhiṁ pajahiṁsu. <br>
  sn12.66:13.16 Ye upadhiṁ pajahiṁsu te dukkhaṁ pajahiṁsu. <br>
  sn12.66:13.17 Ye dukkhaṁ pajahiṁsu te parimucciṁsu jātiyā jarāya maraṇena sokehi paridevehi dukkhehi domanassehi upāyāsehi, parimucciṁsu dukkhasmāti vadāmi. <br>
  sn12.66:14.1 Yepi hi keci, bhikkhave, anāgatamaddhānaṁ …pe… <br>
  sn12.66:14.2 etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato passanti dukkhato passanti anattato passanti rogato passanti bhayato passanti, <br>
  sn12.66:14.3 te taṇhaṁ pajahanti. <br>
  sn12.66:14.4 Ye taṇhaṁ pajahanti te upadhiṁ pajahanti. <br>
  sn12.66:14.5 Ye upadhiṁ pajahanti te dukkhaṁ pajahanti. <br>
  sn12.66:14.6 Ye dukkhaṁ pajahanti te parimuccanti jātiyā jarāya maraṇena sokehi paridevehi dukkhehi domanassehi upāyāsehi, parimuccanti dukkhasmāti vadāmī”ti. <br>
  sn12.66:14.7 Chaṭṭhaṁ. "<br>
  sn12.67:0.1 Saṁyutta Nikāya 12.67 <br>
  sn12.67:0.2 7. Mahāvagga <br>
  sn12.67:0.3 Naḷakalāpīsutta <br>
  sn12.67:1.1 Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye. <br>
  sn12.67:1.2 Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi. <br>
  sn12.67:1.3 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca: <br>
  sn12.67:1.4 “kiṁ nu kho, āvuso sāriputta, sayaṅkataṁ jarāmaraṇaṁ, paraṅkataṁ jarāmaraṇaṁ, sayaṅkatañca paraṅkatañca jarāmaraṇaṁ, udāhu asayaṅkāraṁ aparaṅkāraṁ adhiccasamuppannaṁ jarāmaraṇan”ti? <br>
  sn12.67:1.5 “Na kho, āvuso koṭṭhika, sayaṅkataṁ jarāmaraṇaṁ, na paraṅkataṁ jarāmaraṇaṁ, na sayaṅkatañca paraṅkatañca jarāmaraṇaṁ, nāpi asayaṅkāraṁ aparaṅkāraṁ adhiccasamuppannaṁ jarāmaraṇaṁ. <br>
  sn12.67:1.6 Api ca jātipaccayā jarāmaraṇan”ti. <br>
  sn12.67:2.1 “Kiṁ nu kho, āvuso sāriputta, sayaṅkatā jāti, paraṅkatā jāti, sayaṅkatā ca paraṅkatā ca jāti, udāhu asayaṅkārā aparaṅkārā adhiccasamuppannā jātī”ti? <br>
  sn12.67:2.2 “Na kho, āvuso koṭṭhika, sayaṅkatā jāti, na paraṅkatā jāti, na sayaṅkatā ca paraṅkatā ca jāti, nāpi asayaṅkārā aparaṅkārā adhiccasamuppannā jāti. <br>
  sn12.67:2.3 Api ca bhavapaccayā jātī”ti. <br>
  sn12.67:3.1 “Kiṁ nu kho, āvuso sāriputta, sayaṅkato bhavo …pe… <br>
  sn12.67:3.2 sayaṅkataṁ upādānaṁ … <br>
  sn12.67:3.3 sayaṅkatā taṇhā … <br>
  sn12.67:3.4 sayaṅkatā vedanā … <br>
  sn12.67:3.5 sayaṅkato phasso … <br>
  sn12.67:3.6 sayaṅkataṁ saḷāyatanaṁ … <br>
  sn12.67:3.7 sayaṅkataṁ nāmarūpaṁ, paraṅkataṁ nāmarūpaṁ, sayaṅkatañca paraṅkatañca nāmarūpaṁ, udāhu asayaṅkāraṁ aparaṅkāraṁ adhiccasamuppannaṁ nāmarūpan”ti? <br>
  sn12.67:3.8 “Na kho, āvuso koṭṭhika, sayaṅkataṁ nāmarūpaṁ, na paraṅkataṁ nāmarūpaṁ, na sayaṅkatañca paraṅkatañca nāmarūpaṁ, nāpi asayaṅkāraṁ aparaṅkāraṁ, adhiccasamuppannaṁ nāmarūpaṁ. <br>
  sn12.67:3.9 Api ca viññāṇapaccayā nāmarūpan”ti. <br>
  sn12.67:4.1 “Kiṁ nu kho, āvuso sāriputta, sayaṅkataṁ viññāṇaṁ, paraṅkataṁ viññāṇaṁ, sayaṅkatañca paraṅkatañca viññāṇaṁ, udāhu asayaṅkāraṁ aparaṅkāraṁ adhiccasamuppannaṁ viññāṇan”ti? <br>
  sn12.67:4.2 “Na kho, āvuso koṭṭhika, sayaṅkataṁ viññāṇaṁ, na paraṅkataṁ viññāṇaṁ, na sayaṅkatañca paraṅkatañca viññāṇaṁ, nāpi asayaṅkāraṁ aparaṅkāraṁ adhiccasamuppannaṁ viññāṇaṁ. <br>
  sn12.67:4.3 Api ca nāmarūpapaccayā viññāṇan”ti. <br>
  sn12.67:5.1 “Idāneva kho mayaṁ āyasmato sāriputtassa bhāsitaṁ evaṁ ājānāma: <br>
  sn12.67:5.2 ‘na khvāvuso koṭṭhika, sayaṅkataṁ nāmarūpaṁ, na paraṅkataṁ nāmarūpaṁ, na sayaṅkatañca paraṅkatañca nāmarūpaṁ, nāpi asayaṅkāraṁ aparaṅkāraṁ adhiccasamuppannaṁ nāmarūpaṁ. <br>
  sn12.67:5.3 Api ca viññāṇapaccayā nāmarūpan’ti. <br>
  sn12.67:6.1 Idāneva ca pana mayaṁ āyasmato sāriputtassa bhāsitaṁ evaṁ ājānāma: <br>
  sn12.67:6.2 ‘na khvāvuso koṭṭhika, sayaṅkataṁ viññāṇaṁ, na paraṅkataṁ viññāṇaṁ, na sayaṅkatañca paraṅkatañca viññāṇaṁ, nāpi asayaṅkāraṁ aparaṅkāraṁ adhiccasamuppannaṁ viññāṇaṁ. <br>
  sn12.67:6.3 Api ca nāmarūpapaccayā viññāṇan’ti. <br>
  sn12.67:7.1 Yathā kathaṁ panāvuso sāriputta, imassa bhāsitassa attho daṭṭhabbo”ti? <br>
  sn12.67:7.2 “Tenahāvuso, upamaṁ te karissāmi. <br>
  sn12.67:7.3 Upamāyapidhekacce viññū purisā bhāsitassa atthaṁ jānanti. <br>
  sn12.67:7.4 Seyyathāpi, āvuso, dve naḷakalāpiyo aññamaññaṁ nissāya tiṭṭheyyuṁ. <br>
  sn12.67:7.5 Evameva kho, āvuso, nāmarūpapaccayā viññāṇaṁ; <br>
  sn12.67:7.6 viññāṇapaccayā nāmarūpaṁ; <br>
  sn12.67:7.7 nāmarūpapaccayā saḷāyatanaṁ; <br>
  sn12.67:7.8 saḷāyatanapaccayā phasso …pe… <br>
  sn12.67:7.9 evametassa kevalassa dukkhakkhandhassa samudayo hoti. <br>
  sn12.67:7.10 Tāsañce, āvuso, naḷakalāpīnaṁ ekaṁ ākaḍḍheyya, ekā papateyya; <br>
  sn12.67:7.11 aparañce ākaḍḍheyya, aparā papateyya. <br>
  sn12.67:7.12 Evameva kho, āvuso, nāmarūpanirodhā viññāṇanirodho; <br>
  sn12.67:7.13 viññāṇanirodhā nāmarūpanirodho; <br>
  sn12.67:7.14 nāmarūpanirodhā saḷāyatananirodho; <br>
  sn12.67:7.15 saḷāyatananirodhā phassanirodho …pe… <br>
  sn12.67:7.16 evametassa kevalassa dukkhakkhandhassa nirodho hotī”ti. <br>
  sn12.67:8.1 “Acchariyaṁ, āvuso sāriputta; <br>
  sn12.67:8.2 abbhutaṁ, āvuso sāriputta. <br>
  sn12.67:8.3 Yāvasubhāsitañcidaṁ āyasmatā sāriputtena. <br>
  sn12.67:8.4 Idañca pana mayaṁ āyasmato sāriputtassa bhāsitaṁ imehi chattiṁsāya vatthūhi anumodāma: <br>
  sn12.67:9.1 ‘Jarāmaraṇassa ce, āvuso, bhikkhu nibbidāya virāgāya nirodhāya dhammaṁ deseti, dhammakathiko bhikkhūti alaṁvacanāya. <br>
  sn12.67:9.2 Jarāmaraṇassa ce, āvuso, bhikkhu nibbidāya virāgāya nirodhāya paṭipanno hoti, dhammānudhammappaṭipanno bhikkhūti alaṁvacanāya. <br>
  sn12.67:9.3 Jarāmaraṇassa ce, āvuso, bhikkhu nibbidā virāgā nirodhā anupādā vimutto hoti, diṭṭhadhammanibbānappatto bhikkhūti alaṁvacanāya. <br>
  sn12.67:9.4 Jātiyā ce … <br>
  sn12.67:9.5 bhavassa ce … <br>
  sn12.67:9.6 upādānassa ce … <br>
  sn12.67:9.7 taṇhāya ce … <br>
  sn12.67:9.8 vedanāya ce … <br>
  sn12.67:9.9 phassassa ce … <br>
  sn12.67:9.10 saḷāyatanassa ce … <br>
  sn12.67:9.11 nāmarūpassa ce … <br>
  sn12.67:9.12 viññāṇassa ce … <br>
  sn12.67:9.13 saṅkhārānañce … <br>
  sn12.67:9.14 avijjāya ce, āvuso, bhikkhu nibbidāya virāgāya nirodhāya dhammaṁ deseti, dhammakathiko bhikkhūti alaṁvacanāya. <br>
  sn12.67:9.15 Avijjāya ce, āvuso, bhikkhu nibbidāya virāgāya nirodhāya paṭipanno hoti, dhammānudhammappaṭipanno bhikkhūti alaṁvacanāya. <br>
  sn12.67:9.16 Avijjāya ce, āvuso, bhikkhu nibbidā virāgā nirodhā anupādā vimutto hoti, diṭṭhadhammanibbānappatto bhikkhūti alaṁvacanāyā’”ti. <br>
  sn12.67:9.17 Sattamaṁ. "<br>
  sn12.68:0.1 Saṁyutta Nikāya 12.68 <br>
  sn12.68:0.2 7. Mahāvagga <br>
  sn12.68:0.3 Kosambisutta <br>
  sn12.68:1.1 Ekaṁ samayaṁ āyasmā ca musilo āyasmā ca paviṭṭho āyasmā ca nārado āyasmā ca ānando kosambiyaṁ viharanti ghositārāme. <br>
  sn12.68:1.2 Atha kho āyasmā paviṭṭho āyasmantaṁ musilaṁ etadavoca: <br>
  sn12.68:1.3 “aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ: <br>
  sn12.68:1.4 ‘jātipaccayā jarāmaraṇan’”ti? <br>
  sn12.68:1.5 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:1.6 ‘jātipaccayā jarāmaraṇan’”ti. <br>
  sn12.68:2.1 “Aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ: <br>
  sn12.68:2.2 ‘bhavapaccayā jātīti …pe… <br>
  sn12.68:2.3 upādānapaccayā bhavoti … <br>
  sn12.68:2.4 taṇhāpaccayā upādānanti … <br>
  sn12.68:2.5 vedanāpaccayā taṇhāti … <br>
  sn12.68:2.6 phassapaccayā vedanāti … <br>
  sn12.68:2.7 saḷāyatanapaccayā phassoti … <br>
  sn12.68:2.8 nāmarūpapaccayā saḷāyatananti … <br>
  sn12.68:2.9 viññāṇapaccayā nāmarūpanti … <br>
  sn12.68:2.10 saṅkhārapaccayā viññāṇanti … <br>
  sn12.68:2.11 avijjāpaccayā saṅkhārā’”ti? <br>
  sn12.68:2.12 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:2.13 ‘avijjāpaccayā saṅkhārā’”ti. <br>
  sn12.68:3.1 “Aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ: <br>
  sn12.68:3.2 ‘jātinirodhā jarāmaraṇanirodho’”ti? <br>
  sn12.68:3.3 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:3.4 ‘jātinirodhā jarāmaraṇanirodho’”ti. <br>
  sn12.68:4.1 “Aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ: <br>
  sn12.68:4.2 ‘bhavanirodhā jātinirodhoti …pe… <br>
  sn12.68:4.3 upādānanirodhā bhavanirodhoti … <br>
  sn12.68:4.4 taṇhānirodhā upādānanirodhoti … <br>
  sn12.68:4.5 vedanānirodhā taṇhānirodhoti … <br>
  sn12.68:4.6 phassanirodhā vedanānirodhoti … <br>
  sn12.68:4.7 saḷāyatananirodhā phassanirodhoti … <br>
  sn12.68:4.8 nāmarūpanirodhā saḷāyatananirodhoti … <br>
  sn12.68:4.9 viññāṇanirodhā nāmarūpanirodhoti … <br>
  sn12.68:4.10 saṅkhāranirodhā viññāṇanirodhoti … <br>
  sn12.68:4.11 avijjānirodhā saṅkhāranirodho’”ti? <br>
  sn12.68:4.12 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:4.13 ‘avijjānirodhā saṅkhāranirodho’”ti. <br>
  sn12.68:5.1 “Aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ: <br>
  sn12.68:5.2 ‘bhavanirodho nibbānan’”ti? <br>
  sn12.68:5.3 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:5.4 ‘bhavanirodho nibbānan’”ti. <br>
  sn12.68:6.1 “Tenahāyasmā musilo arahaṁ khīṇāsavo”ti? <br>
  sn12.68:6.2 Evaṁ vutte, āyasmā musilo tuṇhī ahosi. <br>
  sn12.68:7.1 Atha kho āyasmā nārado āyasmantaṁ paviṭṭhaṁ etadavoca: <br>
  sn12.68:7.2 “sādhāvuso paviṭṭha, ahaṁ etaṁ pañhaṁ labheyyaṁ. <br>
  sn12.68:7.3 Maṁ etaṁ pañhaṁ puccha. <br>
  sn12.68:7.4 Ahaṁ te etaṁ pañhaṁ byākarissāmī”ti. <br>
  sn12.68:7.5 “Labhatāyasmā nārado etaṁ pañhaṁ. <br>
  sn12.68:7.6 Pucchāmahaṁ āyasmantaṁ nāradaṁ etaṁ pañhaṁ. <br>
  sn12.68:7.7 Byākarotu ca me āyasmā nārado etaṁ pañhaṁ. <br>
  sn12.68:8.1 Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ: <br>
  sn12.68:8.2 ‘jātipaccayā jarāmaraṇan’”ti? <br>
  sn12.68:8.3 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:8.4 ‘jātipaccayā jarāmaraṇan’”ti. <br>
  sn12.68:9.1 “Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ—<br>
  sn12.68:9.2 bhavapaccayā jāti …pe… <br>
  sn12.68:9.3 avijjāpaccayā saṅkhārā”ti? <br>
  sn12.68:9.4 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:9.5 ‘avijjāpaccayā saṅkhārā’”ti. <br>
  sn12.68:10.1 “Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ: <br>
  sn12.68:10.2 ‘jātinirodhā jarāmaraṇanirodho’”ti? <br>
  sn12.68:10.3 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:10.4 ‘jātinirodhā jarāmaraṇanirodho’”ti. <br>
  sn12.68:11.1 “Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ: <br>
  sn12.68:11.2 ‘bhavanirodhā jātinirodhoti …pe… <br>
  sn12.68:11.3 avijjānirodhā saṅkhāranirodho’”ti? <br>
  sn12.68:11.4 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:11.5 ‘avijjānirodhā saṅkhāranirodho’”ti. <br>
  sn12.68:12.1 “Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ: <br>
  sn12.68:12.2 ‘bhavanirodho nibbānan’”ti? <br>
  sn12.68:12.3 “Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi: <br>
  sn12.68:12.4 ‘bhavanirodho nibbānan’”ti. <br>
  sn12.68:13.1 “Tenahāyasmā nārado arahaṁ khīṇāsavo”ti? <br>
  sn12.68:13.2 “‘Bhavanirodho nibbānan’ti kho me, āvuso, yathābhūtaṁ sammappaññāya sudiṭṭhaṁ, na camhi arahaṁ khīṇāsavo. <br>
  sn12.68:13.3 Seyyathāpi, āvuso, kantāramagge udapāno, tatra nevassa rajju na udakavārako. <br>
  sn12.68:13.4 Atha puriso āgaccheyya ghammābhitatto ghammapareto kilanto tasito pipāsito, so taṁ udapānaṁ olokeyya. <br>
  sn12.68:13.5 Tassa ‘udakan’ti hi kho ñāṇaṁ assa, na ca kāyena phusitvā vihareyya. <br>
  sn12.68:13.6 Evameva kho, āvuso, ‘bhavanirodho nibbānan’ti yathābhūtaṁ sammappaññāya sudiṭṭhaṁ, na camhi arahaṁ khīṇāsavo”ti. <br>
  sn12.68:14.1 Evaṁ vutte, āyasmā ānando āyasmantaṁ paviṭṭhaṁ etadavoca: <br>
  sn12.68:14.2 “evaṁvādī tvaṁ, āvuso paviṭṭha, āyasmantaṁ nāradaṁ kiṁ vadesī”ti? <br>
  sn12.68:14.3 “Evaṁvādāhaṁ, āvuso ānanda, āyasmantaṁ nāradaṁ na kiñci vadāmi aññatra kalyāṇā aññatra kusalā”ti. <br>
  sn12.68:14.4 Aṭṭhamaṁ. "<br>
  sn12.69:0.1 Saṁyutta Nikāya 12.69 <br>
  sn12.69:0.2 7. Mahāvagga <br>
  sn12.69:0.3 Upayantisutta <br>
  sn12.69:1.1 Evaṁ me sutaṁ—<br>
  sn12.69:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  sn12.69:1.3 Tatra kho …pe… <br>
  sn12.69:1.4 “mahāsamuddo, bhikkhave, upayanto mahānadiyo upayāpeti, mahānadiyo upayantiyo kunnadiyo upayāpenti, kunnadiyo upayantiyo mahāsobbhe upayāpenti, mahāsobbhā upayantā kusobbhe upayāpenti. <br>
  sn12.69:1.5 Evameva kho, bhikkhave, avijjā upayantī saṅkhāre upayāpeti, saṅkhārā upayantā viññāṇaṁ upayāpenti, viññāṇaṁ upayantaṁ nāmarūpaṁ upayāpeti, nāmarūpaṁ upayantaṁ saḷāyatanaṁ upayāpeti, saḷāyatanaṁ upayantaṁ phassaṁ upayāpeti, phasso upayanto vedanaṁ upayāpeti, vedanā upayantī taṇhaṁ upayāpeti, taṇhā upayantī upādānaṁ upayāpeti, upādānaṁ upayantaṁ bhavaṁ upayāpeti, bhavo upayanto jātiṁ upayāpeti, jāti upayantī jarāmaraṇaṁ upayāpeti. <br>
  sn12.69:2.1 Mahāsamuddo, bhikkhave, apayanto mahānadiyo apayāpeti, mahānadiyo apayantiyo kunnadiyo apayāpenti, kunnadiyo apayantiyo mahāsobbhe apayāpenti, mahāsobbhā apayantā kusobbhe apayāpenti. <br>
  sn12.69:2.2 Evameva kho, bhikkhave, avijjā apayantī saṅkhāre apayāpeti, saṅkhārā apayantā viññāṇaṁ apayāpenti, viññāṇaṁ apayantaṁ nāmarūpaṁ apayāpeti, nāmarūpaṁ apayantaṁ saḷāyatanaṁ apayāpeti, saḷāyatanaṁ apayantaṁ phassaṁ apayāpeti, phasso apayanto vedanaṁ apayāpeti, vedanā apayantī taṇhaṁ apayāpeti, taṇhā apayantī upādānaṁ apayāpeti, upādānaṁ apayantaṁ bhavaṁ apayāpeti, bhavo apayanto jātiṁ apayāpeti, jāti apayantī jarāmaraṇaṁ apayāpetī”ti. <br>
  sn12.69:2.3 Navamaṁ. "<br>
  sn12.70:0.1 Saṁyutta Nikāya 12.70 <br>
  sn12.70:0.2 7. Mahāvagga <br>
  sn12.70:0.3 Susimaparibbājakasutta <br>
  sn12.70:1.1 Evaṁ me sutaṁ—<br>
  sn12.70:1.2 ekaṁ samayaṁ bhagavā rājagahe viharati veḷuvane kalandakanivāpe. <br>
  sn12.70:1.3 Tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānappaccayabhesajjaparikkhārānaṁ. <br>
  sn12.70:1.4 Bhikkhusaṅghopi sakkato hoti garukato mānito pūjito apacito lābhī cīvarapiṇḍapātasenāsanagilānappaccayabhesajjaparikkhārānaṁ. <br>
  sn12.70:1.5 Aññatitthiyā pana paribbājakā asakkatā honti agarukatā amānitā apūjitā anapacitā, na lābhino cīvarapiṇḍapātasenāsanagilānappaccayabhesajjaparikkhārānaṁ. <br>
  sn12.70:2.1 Tena kho pana samayena susimo paribbājako rājagahe paṭivasati mahatiyā paribbājakaparisāya saddhiṁ. <br>
  sn12.70:2.2 Atha kho susimassa paribbājakassa parisā susimaṁ paribbājakaṁ etadavocuṁ: <br>
  sn12.70:2.3 “ehi tvaṁ, āvuso susima, samaṇe gotame brahmacariyaṁ cara. <br>
  sn12.70:2.4 Tvaṁ dhammaṁ pariyāpuṇitvā amhe vāceyyāsi. <br>
  sn12.70:2.5 Taṁ mayaṁ dhammaṁ pariyāpuṇitvā gihīnaṁ bhāsissāma. <br>
  sn12.70:2.6 Evaṁ mayampi sakkatā bhavissāma garukatā mānitā pūjitā apacitā lābhino cīvarapiṇḍapātasenāsanagilānappaccayabhesajjaparikkhārānan”ti. <br>
  sn12.70:2.7 “Evamāvuso”ti kho susimo paribbājako sakāya parisāya paṭissuṇitvā yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi. <br>
  sn12.70:2.8 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho susimo paribbājako āyasmantaṁ ānandaṁ etadavoca: <br>
  sn12.70:2.9 “icchāmahaṁ, āvuso ānanda, imasmiṁ dhammavinaye brahmacariyaṁ caritun”ti. <br>
  sn12.70:3.1 Atha kho āyasmā ānando susimaṁ paribbājakaṁ ādāya yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca: <br>
  sn12.70:3.2 “ayaṁ, bhante, susimo paribbājako evamāha: <br>
  sn12.70:3.3 ‘icchāmahaṁ, āvuso ānanda, imasmiṁ dhammavinaye brahmacariyaṁ caritun’”ti. <br>
  sn12.70:3.4 “Tenahānanda, susimaṁ pabbājethā”ti. <br>
  sn12.70:3.5 Alattha kho susimo paribbājako bhagavato santike pabbajjaṁ, alattha upasampadaṁ. <br>
  sn12.70:4.1 Tena kho pana samayena sambahulehi bhikkhūhi bhagavato santike aññā byākatā hoti: <br>
  sn12.70:4.2 “khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmā”ti. <br>
  sn12.70:4.3 Assosi kho āyasmā susimo: <br>
  sn12.70:4.4 “sambahulehi kira bhikkhūhi bhagavato santike aññā byākatā: <br>
  sn12.70:4.5 ‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmā”ti. <br>
  sn12.70:4.6 Atha kho āyasmā susimo yena te bhikkhū tenupasaṅkami; upasaṅkamitvā tehi bhikkhūhi saddhiṁ sammodi. <br>
  sn12.70:4.7 Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā susimo te bhikkhū etadavoca: <br>
  sn12.70:4.8 “saccaṁ kirāyasmantehi bhagavato santike aññā byākatā: <br>
  sn12.70:4.9 ‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmā”ti? <br>
  sn12.70:4.10 “Evamāvuso”ti. <br>
  sn12.70:5.1 “Api pana tumhe āyasmanto evaṁ jānantā evaṁ passantā anekavihitaṁ iddhividhaṁ paccanubhotha—ekopi hutvā bahudhā hotha, bahudhāpi hutvā eko hotha; āvibhāvaṁ, tirobhāvaṁ, tirokuṭṭaṁ tiropākāraṁ tiropabbataṁ asajjamānā gacchatha, seyyathāpi ākāse; pathaviyāpi ummujjanimujjaṁ karotha, seyyathāpi udake; udakepi abhijjamāne gacchatha, seyyathāpi pathaviyaṁ; ākāsepi pallaṅkena kamatha, seyyathāpi pakkhī sakuṇo; imepi candimasūriye evaṁmahiddhike evaṁmahānubhāve pāṇinā parimasatha parimajjatha, yāva brahmalokāpi kāyena vasaṁ vattethā”ti? <br>
  sn12.70:5.2 “No hetaṁ, āvuso”. <br>
  sn12.70:6.1 “Api pana tumhe āyasmanto evaṁ jānantā evaṁ passantā dibbāya sotadhātuyā visuddhāya atikkantamānusikāya ubho sadde suṇātha dibbe ca mānuse ca ye dūre santike cā”ti? <br>
  sn12.70:6.2 “No hetaṁ, āvuso”. <br>
  sn12.70:7.1 “Api pana tumhe āyasmanto evaṁ jānantā evaṁ passantā parasattānaṁ parapuggalānaṁ cetasā ceto paricca pajānātha—<br>
  sn12.70:7.2 sarāgaṁ vā cittaṁ sarāgaṁ cittanti pajānātha; <br>
  sn12.70:7.3 vītarāgaṁ vā cittaṁ vītarāgaṁ cittanti pajānātha; <br>
  sn12.70:7.4 sadosaṁ vā cittaṁ sadosaṁ cittanti pajānātha; <br>
  sn12.70:7.5 vītadosaṁ vā cittaṁ vītadosaṁ cittanti pajānātha; <br>
  sn12.70:7.6 samohaṁ vā cittaṁ samohaṁ cittanti pajānātha; <br>
  sn12.70:7.7 vītamohaṁ vā cittaṁ vītamohaṁ cittanti pajānātha; <br>
  sn12.70:7.8 saṅkhittaṁ vā cittaṁ saṅkhittaṁ cittanti pajānātha; <br>
  sn12.70:7.9 vikkhittaṁ vā cittaṁ vikkhittaṁ cittanti pajānātha; <br>
  sn12.70:7.10 mahaggataṁ vā cittaṁ mahaggataṁ cittanti pajānātha; <br>
  sn12.70:7.11 amahaggataṁ vā cittaṁ amahaggataṁ cittanti pajānātha; <br>
  sn12.70:7.12 sauttaraṁ vā cittaṁ sauttaraṁ cittanti pajānātha; <br>
  sn12.70:7.13 anuttaraṁ vā cittaṁ anuttaraṁ cittanti pajānātha; <br>
  sn12.70:7.14 samāhitaṁ vā cittaṁ samāhitaṁ cittanti pajānātha; <br>
  sn12.70:7.15 asamāhitaṁ vā cittaṁ asamāhitaṁ cittanti pajānātha; <br>
  sn12.70:7.16 vimuttaṁ vā cittaṁ vimuttaṁ cittanti pajānātha; <br>
  sn12.70:7.17 avimuttaṁ vā cittaṁ avimuttaṁ cittanti pajānāthā”ti? <br>
  sn12.70:7.18 “No hetaṁ, āvuso”. <br>
  sn12.70:8.1 “Api pana tumhe āyasmanto evaṁ jānantā evaṁ passantā anekavihitaṁ pubbenivāsaṁ anussaratha, seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattārīsampi jātiyo paññāsampi jātiyo jātisatampi jātisahassampi jātisatasahassampi, anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe: ‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto idhūpapanno’ti. Iti sākāraṁ sauddesaṁ anekavihitaṁ pubbenivāsaṁ anussarathā”ti? <br>
  sn12.70:8.2 “No hetaṁ, āvuso”. <br>
  sn12.70:9.1 “Api pana tumhe āyasmanto evaṁ jānantā evaṁ passantā dibbena cakkhunā visuddhena atikkantamānusakena satte passatha cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānātha: ‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā, ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā; ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā, ariyānaṁ anupavādakā sammādiṭṭhikā sammādiṭṭhikammasamādānā te kāyassa bhedā paraṁ maraṇā sugatiṁ saggaṁ lokaṁ upapannā’ti, iti dibbena cakkhunā visuddhena atikkantamānusakena satte passatha cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāthā”ti? <br>
  sn12.70:9.2 “No hetaṁ, āvuso”. <br>
  sn12.70:10.1 “Api pana tumhe āyasmanto evaṁ jānantā evaṁ passantā ye te santā vimokkhā atikkamma rūpe āruppā, te kāyena phusitvā viharathā”ti? <br>
  sn12.70:10.2 “No hetaṁ, āvuso”. <br>
  sn12.70:11.1 “Ettha dāni āyasmanto idañca veyyākaraṇaṁ imesañca dhammānaṁ asamāpatti; idaṁ no, āvuso, kathan”ti? <br>
  sn12.70:11.2 “Paññāvimuttā kho mayaṁ, āvuso susimā”ti. <br>
  sn12.70:12.1 “Na khvāhaṁ imassa āyasmantānaṁ saṅkhittena bhāsitassa vitthārena atthaṁ ājānāmi. <br>
  sn12.70:12.2 Sādhu me āyasmanto tathā bhāsantu yathāhaṁ imassa āyasmantānaṁ saṅkhittena bhāsitassa vitthārena atthaṁ ājāneyyan”ti. <br>
  sn12.70:12.3 “Ājāneyyāsi vā tvaṁ, āvuso susima, na vā tvaṁ ājāneyyāsi atha kho paññāvimuttā mayan”ti. <br>
  sn12.70:13.1 Atha kho āyasmā susimo uṭṭhāyāsanā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. <br>
  sn12.70:13.2 Ekamantaṁ nisinno kho āyasmā susimo yāvatako tehi bhikkhūhi saddhiṁ ahosi kathāsallāpo taṁ sabbaṁ bhagavato ārocesi. <br>
  sn12.70:13.3 “Pubbe kho, susima, dhammaṭṭhitiñāṇaṁ, pacchā nibbāne ñāṇan”ti. <br>
  sn12.70:14.1 “Na khvāhaṁ, bhante, imassa bhagavatā saṅkhittena bhāsitassa vitthārena atthaṁ ājānāmi. <br>
  sn12.70:14.2 Sādhu me, bhante, bhagavā tathā bhāsatu yathāhaṁ imassa bhagavatā saṅkhittena bhāsitassa vitthārena atthaṁ ājāneyyan”ti. <br>
  sn12.70:14.3 “Ājāneyyāsi vā tvaṁ, susima, na vā tvaṁ ājāneyyāsi, atha kho dhammaṭṭhitiñāṇaṁ pubbe, pacchā nibbāne ñāṇaṁ. <br>
  sn12.70:15.1 Taṁ kiṁ maññasi, susima, <br>
  sn12.70:15.2 rūpaṁ niccaṁ vā aniccaṁ vā”ti? <br>
  sn12.70:15.3 “Aniccaṁ, bhante”. <br>
  sn12.70:15.4 “Yaṁ panāniccaṁ dukkhaṁ vā taṁ sukhaṁ vā”ti? <br>
  sn12.70:15.5 “Dukkhaṁ, bhante”. <br>
  sn12.70:15.6 “Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ: <br>
  sn12.70:15.7 ‘etaṁ mama, esohamasmi, eso me attā’”ti? <br>
  sn12.70:15.8 “No hetaṁ, bhante”. <br>
  sn12.70:15.9 “Vedanā niccā vā aniccā vā”ti? <br>
  sn12.70:15.10 “Aniccā, bhante”. <br>
  sn12.70:15.11 “Yaṁ panāniccaṁ dukkhaṁ vā taṁ sukhaṁ vā”ti? <br>
  sn12.70:15.12 “Dukkhaṁ, bhante”. <br>
  sn12.70:15.13 “Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ: <br>
  sn12.70:15.14 ‘etaṁ mama, esohamasmi, eso me attā’”ti? <br>
  sn12.70:15.15 “No hetaṁ, bhante”. <br>
  sn12.70:15.16 “Saññā niccā vā aniccā vā”ti? <br>
  sn12.70:15.17 “Aniccā, bhante” …pe… <br>
  sn12.70:15.18 “saṅkhārā niccā vā aniccā vā”ti? <br>
  sn12.70:15.19 “Aniccā, bhante”. <br>
  sn12.70:15.20 “Yaṁ panāniccaṁ dukkhaṁ vā taṁ sukhaṁ vā”ti? <br>
  sn12.70:15.21 “Dukkhaṁ, bhante”. <br>
  sn12.70:15.22 “Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ: <br>
  sn12.70:15.23 ‘etaṁ mama, esohamasmi, eso me attā’”ti? <br>
  sn12.70:15.24 “No hetaṁ, bhante”. <br>
  sn12.70:15.25 “Viññāṇaṁ niccaṁ vā aniccaṁ vā”ti? <br>
  sn12.70:15.26 “Aniccaṁ, bhante”. <br>
  sn12.70:15.27 “Yaṁ panāniccaṁ dukkhaṁ vā taṁ sukhaṁ vā”ti? <br>
  sn12.70:15.28 “Dukkhaṁ, bhante”. <br>
  sn12.70:15.29 “Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ: <br>
  sn12.70:15.30 ‘etaṁ mama, esohamasmi, eso me attā’”ti? <br>
  sn12.70:15.31 “No hetaṁ, bhante”. <br>
  sn12.70:16.1 “Tasmātiha, susima, yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ netaṁ mama nesohamasmi na meso attāti; evametaṁ yathābhūtaṁ sammappaññāya daṭṭhabbaṁ. <br>
  sn12.70:16.2 Yā kāci vedanā atītānāgatapaccuppannā ajjhattaṁ vā bahiddhā vā oḷārikā vā sukhumā vā hīnā vā paṇītā vā yā dūre santike vā, sabbā vedanā netaṁ mama nesohamasmi na meso attāti; evametaṁ yathābhūtaṁ sammappaññāya daṭṭhabbaṁ. <br>
  sn12.70:16.3 Yā kāci saññā …pe… <br>
  sn12.70:16.4 ye keci saṅkhārā atītānāgatapaccuppannā ajjhattaṁ vā bahiddhā vā oḷārikā vā sukhumā vā hīnā vā paṇītā vā ye dūre santike vā, sabbe saṅkhārā netaṁ mama nesohamasmi na meso attāti; evametaṁ yathābhūtaṁ sammappaññāya daṭṭhabbaṁ. <br>
  sn12.70:16.5 Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ netaṁ mama nesohamasmi na meso attāti; evametaṁ yathābhūtaṁ sammappaññāya daṭṭhabbaṁ. <br>
  sn12.70:17.1 Evaṁ passaṁ, susima, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati. <br>
  sn12.70:17.2 Nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti. <br>
  sn12.70:17.3 ‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti. <br>
  sn12.70:18.1 ‘Jātipaccayā jarāmaraṇan’ti, susima, passasī”ti? <br>
  sn12.70:18.2 “Evaṁ, bhante”. <br>
  sn12.70:18.3 “‘Bhavapaccayā jātī’ti, susima, passasī”ti? <br>
  sn12.70:18.4 “Evaṁ, bhante”. <br>
  sn12.70:18.5 “‘Upādānapaccayā bhavo’ti, susima, passasī”ti? <br>
  sn12.70:18.6 “Evaṁ, bhante”. <br>
  sn12.70:18.7 “‘Taṇhāpaccayā upādānan’ti, susima, passasī”ti? <br>
  sn12.70:18.8 “Evaṁ, bhante”. <br>
  sn12.70:18.9 “Vedanāpaccayā taṇhāti … <br>
  sn12.70:18.10 phassapaccayā vedanāti … <br>
  sn12.70:18.11 saḷāyatanapaccayā phassoti … <br>
  sn12.70:18.12 nāmarūpapaccayā saḷāyatananti … <br>
  sn12.70:18.13 viññāṇapaccayā nāmarūpanti … <br>
  sn12.70:18.14 saṅkhārapaccayā viññāṇanti … <br>
  sn12.70:18.15 avijjāpaccayā saṅkhārāti, susima, passasī”ti? <br>
  sn12.70:18.16 “Evaṁ, bhante”. <br>
  sn12.70:19.1 “‘Jātinirodhā jarāmaraṇanirodho’ti, susima, passasī”ti? <br>
  sn12.70:19.2 “Evaṁ, bhante”. <br>
  sn12.70:19.3 “‘Bhavanirodhā jātinirodho’ti susima, passasī”ti? <br>
  sn12.70:19.4 “Evaṁ, bhante”. <br>
  sn12.70:19.5 “Upādānanirodhā bhavanirodhoti … <br>
  sn12.70:19.6 taṇhānirodhā upādānanirodhoti … <br>
  sn12.70:19.7 vedanānirodhā taṇhānirodhoti … <br>
  sn12.70:19.8 phassanirodhā vedanānirodhoti … <br>
  sn12.70:19.9 saḷāyatananirodhā phassanirodhoti … <br>
  sn12.70:19.10 nāmarūpanirodhā saḷāyatananirodhoti … <br>
  sn12.70:19.11 viññāṇanirodhā nāmarūpanirodhoti … <br>
  sn12.70:19.12 saṅkhāranirodhā viññāṇanirodhoti … <br>
  sn12.70:19.13 avijjānirodhā saṅkhāranirodhoti, susima, passasī”ti? <br>
  sn12.70:19.14 “Evaṁ, bhante”. <br>
  sn12.70:20.1 “Api pana tvaṁ, susima, evaṁ jānanto evaṁ passanto anekavihitaṁ iddhividhaṁ paccanubhosi—ekopi hutvā bahudhā hosi, bahudhāpi hutvā eko hosi; āvibhāvaṁ, tirobhāvaṁ, tirokuṭṭaṁ tiropākāraṁ tiropabbataṁ asajjamāno gacchasi, seyyathāpi ākāse; pathaviyāpi ummujjanimujjaṁ karosi, seyyathāpi udake; udakepi abhijjamāno gacchasi, seyyathāpi pathaviyaṁ; ākāsepi pallaṅkena kamasi, seyyathāpi pakkhī sakuṇo; imepi candimasūriye evaṁmahiddhike evaṁmahānubhāve pāṇinā parimasasi parimajjasi, yāva brahmalokāpi kāyena vasaṁ vattesī”ti? <br>
  sn12.70:20.2 “No hetaṁ, bhante”. <br>
  sn12.70:21.1 “Api pana tvaṁ, susima, evaṁ jānanto evaṁ passanto dibbāya sotadhātuyā visuddhāya atikkantamānusikāya ubho sadde suṇasi dibbe ca mānuse ca ye dūre santike cā”ti? <br>
  sn12.70:21.2 “No hetaṁ, bhante”. <br>
  sn12.70:22.1 “Api pana tvaṁ, susima, evaṁ jānanto evaṁ passanto parasattānaṁ parapuggalānaṁ cetasā ceto paricca pajānāsi—<br>
  sn12.70:22.2 sarāgaṁ vā cittaṁ sarāgaṁ cittanti pajānāsi …pe… <br>
  sn12.70:22.3 vimuttaṁ vā cittaṁ vimuttaṁ cittanti pajānāsī”ti? <br>
  sn12.70:22.4 “No hetaṁ, bhante”. <br>
  sn12.70:23.1 “Api pana tvaṁ, susima, evaṁ jānanto evaṁ passanto anekavihitaṁ pubbenivāsaṁ anussarasi, seyyathidaṁ—ekampi jātiṁ …pe… iti sākāraṁ sauddesaṁ anekavihitaṁ pubbenivāsaṁ anussarasī”ti? <br>
  sn12.70:23.2 “No hetaṁ, bhante”. <br>
  sn12.70:24.1 “Api pana tvaṁ, susima, evaṁ jānanto evaṁ passanto dibbena cakkhunā visuddhena atikkantamānusakena satte passasi cavamāne …pe… yathākammūpage satte pajānāsī”ti? <br>
  sn12.70:24.2 “No hetaṁ, bhante”. <br>
  sn12.70:25.1 “Api pana tvaṁ, susima, evaṁ jānanto evaṁ passanto ye te santā vimokkhā atikkamma rūpe āruppā, te kāyena phusitvā viharasī”ti? <br>
  sn12.70:25.2 “No hetaṁ, bhante”. <br>
  sn12.70:26.1 “Ettha dāni, susima, idañca veyyākaraṇaṁ imesañca dhammānaṁ asamāpatti, idaṁ no, susima, kathan”ti? <br>
  sn12.70:27.1 Atha kho āyasmā susimo bhagavato pādesu sirasā nipatitvā bhagavantaṁ etadavoca: <br>
  sn12.70:27.2 “accayo maṁ, bhante, accagamā yathābālaṁ yathāmūḷhaṁ yathāakusalaṁ, yvāhaṁ evaṁ svākkhāte dhammavinaye dhammatthenako pabbajito. <br>
  sn12.70:27.3 Tassa me, bhante, bhagavā accayaṁ accayato paṭiggaṇhātu āyatiṁ saṁvarāyā”ti. <br>
  sn12.70:28.1 “Taggha tvaṁ, susima, accayo accagamā yathābālaṁ yathāmūḷhaṁ yathāakusalaṁ, yo tvaṁ evaṁ svākkhāte dhammavinaye dhammatthenako pabbajito. <br>
  sn12.70:28.2 Seyyathāpi, susima, coraṁ āgucāriṁ gahetvā rañño dasseyyuṁ: <br>
  sn12.70:28.3 ‘ayaṁ te, deva, coro āgucārī, imassa yaṁ icchasi taṁ daṇḍaṁ paṇehī’ti. <br>
  sn12.70:28.4 Tamenaṁ rājā evaṁ vadeyya: <br>
  sn12.70:28.5 ‘gacchatha, bho, imaṁ purisaṁ daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena paṇavena rathiyāya rathiyaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato nagarassa sīsaṁ chindathā’ti. <br>
  sn12.70:28.6 Tamenaṁ rañño purisā daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena paṇavena rathiyāya rathiyaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato nagarassa sīsaṁ chindeyyuṁ. <br>
  sn12.70:28.7 Taṁ kiṁ maññasi, susima, <br>
  sn12.70:28.8 api nu so puriso tatonidānaṁ dukkhaṁ domanassaṁ paṭisaṁvediyethā”ti? <br>
  sn12.70:28.9 “Evaṁ, bhante”. <br>
  sn12.70:29.1 “Yaṁ kho so, susima, puriso tatonidānaṁ dukkhaṁ domanassaṁ paṭisaṁvediyetha. <br>
  sn12.70:29.2 Yā evaṁ svākkhāte dhammavinaye dhammatthenakassa pabbajjā, ayaṁ tato dukkhavipākatarā ca kaṭukavipākatarā ca, api ca vinipātāya saṁvattati. <br>
  sn12.70:29.3 Yato ca kho tvaṁ, susima, accayaṁ accayato disvā yathādhammaṁ paṭikarosi taṁ te mayaṁ paṭiggaṇhāma. <br>
  sn12.70:29.4 Vuddhi hesā, susima, ariyassa vinaye yo accayaṁ accayato disvā yathādhammaṁ paṭikaroti, āyatiñca saṁvaraṁ āpajjatī”ti. <br>
  sn12.70:29.5 Dasamaṁ. <br>
  sn12.70:29.6 Mahāvaggo sattamo. <br>
  sn12.70:30.0 Tassuddānaṁ <br>
  sn12.70:30.1 Dve assutavatā vuttā, <br>
  sn12.70:30.2 puttamaṁsena cāparaṁ; <br>
  sn12.70:30.3 Atthirāgo ca nagaraṁ, <br>
  sn12.70:30.4 sammasaṁ naḷakalāpiyaṁ; <br>
  sn12.70:30.5 Kosambī upayanti ca, <br>
  sn12.70:30.6 dasamo susimena cāti. "<br>
  sn12.71:0.1 Saṁyutta Nikāya 12.71 <br>
  sn12.71:0.2 8. Samaṇabrāhmaṇavagga <br>
  sn12.71:0.3 Jarāmaraṇasutta <br>
  sn12.71:1.1 Evaṁ me sutaṁ—<br>
  sn12.71:1.2 ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. <br>
  sn12.71:1.3 Tatra kho bhagavā …pe… <br>
  sn12.71:1.4 “ye hi keci, bhikkhave, samaṇā vā brāhmaṇā vā jarāmaraṇaṁ nappajānanti, jarāmaraṇasamudayaṁ nappajānanti, jarāmaraṇanirodhaṁ nappajānanti, jarāmaraṇanirodhagāminiṁ paṭipadaṁ nappajānanti, <br>
  sn12.71:1.5 na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā, na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti. <br>
  sn12.71:2.1 Ye ca kho keci, bhikkhave, samaṇā vā brāhmaṇā vā jarāmaraṇaṁ pajānanti …pe… paṭipadaṁ pajānanti, <br>
  sn12.71:2.2 te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti. <br>
  sn12.71:2.3 (Suttanto eko.) <br>
  sn12.71:2.4 Paṭhamaṁ. "<br>
  sn12.72-81:0.1 Saṁyutta Nikāya 12.72–81 <br>
  sn12.72-81:0.2 8. Samaṇabrāhmaṇavagga <br>
  sn12.72-81:0.3 Jātisuttādidasaka <br>
  sn12.72-81:1.1 “Sāvatthiyaṁ viharati. <br>
  sn12.72-81:1.2 Jātiṁ nappajānanti …pe…. <br>
  sn12.72-81:2.1 “Bhavaṁ nappajānanti …pe…. <br>
  sn12.72-81:3.1 “Upādānaṁ nappajānanti …pe…. <br>
  sn12.72-81:4.1 “Taṇhaṁ nappajānanti …pe…. <br>
  sn12.72-81:5.1 “Vedanaṁ nappajānanti …pe…. <br>
  sn12.72-81:6.1 “Phassaṁ nappajānanti …pe…. <br>
  sn12.72-81:7.1 “Saḷāyatanaṁ nappajānanti …pe…. <br>
  sn12.72-81:8.1 “Nāmarūpaṁ nappajānanti …pe…. <br>
  sn12.72-81:9.1 “Viññāṇaṁ nappajānanti …pe…. <br>
  sn12.72-81:10.1 “Saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti, saṅkhāranirodhagāminiṁ paṭipadaṁ nappajānanti …pe… <br>
  sn12.72-81:10.2 pajānanti …pe… <br>
  sn12.72-81:10.3 sayaṁ abhiññā sacchikatvā upasampajja viharantī”ti. <br>
  sn12.72-81:10.4 Ekādasamaṁ. <br>
  sn12.72-81:10.5 Samaṇabrāhmaṇavaggo aṭṭhamo. <br>
  sn12.72-81:11.0 Tassuddānaṁ <br>
  sn12.72-81:11.1 Paccayekādasa vuttā, <br>
  sn12.72-81:11.2 catusaccavibhajjanā; <br>
  sn12.72-81:11.3 Samaṇabrāhmaṇavaggo, <br>
  sn12.72-81:11.4 nidāne bhavati aṭṭhamo. <br>
  sn12.72-81:12.0 vagguddānaṁ <br>
  sn12.72-81:12.1 Buddho āhāro dasabalo, <br>
  sn12.72-81:12.2 Kaḷāro gahapatipañcamo; <br>
  sn12.72-81:12.3 Dukkhavaggo mahāvaggo, <br>
  sn12.72-81:12.4 Aṭṭhamo samaṇabrāhmaṇoti. "<br>
  sn12.82:0.1 Saṁyutta Nikāya 12.82 <br>
  sn12.82:0.2 9. Antarapeyyāla <br>
  sn12.82:0.3 Satthusutta <br>
  sn12.82:1.1 Sāvatthiyaṁ viharati. <br>
  sn12.82:1.2 “Jarāmaraṇaṁ, bhikkhave, ajānatā apassatā yathābhūtaṁ jarāmaraṇe yathābhūtaṁ ñāṇāya satthā pariyesitabbo; <br>
  sn12.82:1.3 jarāmaraṇasamudayaṁ ajānatā apassatā yathābhūtaṁ jarāmaraṇasamudaye yathābhūtaṁ ñāṇāya satthā pariyesitabbo; <br>
  sn12.82:1.4 jarāmaraṇanirodhaṁ ajānatā apassatā yathābhūtaṁ jarāmaraṇanirodhe yathābhūtaṁ ñāṇāya satthā pariyesitabbo; <br>
  sn12.82:1.5 jarāmaraṇanirodhagāminiṁ paṭipadaṁ ajānatā apassatā yathābhūtaṁ jarāmaraṇanirodhagāminiyā paṭipadāya yathābhūtaṁ ñāṇāya satthā pariyesitabbo”ti. <br>
  sn12.82:1.6 (Suttanto eko.) <br>
  sn12.82:1.7 Paṭhamaṁ. <br>
  sn12.82:1.8 (Sabbesaṁ peyyālo evaṁ vitthāretabbo.) "<br>
  sn12.83:0.1 Saṁyutta Nikāya 12.83–92 <br>
  sn12.83:0.2 9. Antarapeyyāla <br>
  sn12.83:0.3 Dutiyasatthusuttādidasaka <br>
  sn12.83:1.1 “Jātiṁ, bhikkhave, ajānatā apassatā yathābhūtaṁ …pe…. <br>
  sn12.84:1.1 “Bhavaṁ, bhikkhave, ajānatā apassatā yathābhūtaṁ …pe…. <br>
  sn12.85:1.1 “Upādānaṁ, bhikkhave, ajānatā apassatā yathābhūtaṁ …pe…. <br>
  sn12.86:1.1 “Taṇhaṁ, bhikkhave, ajānatā apassatā yathābhūtaṁ …pe…. <br>
  sn12.87:1.1 “Vedanaṁ, bhikkhave, ajānatā apassatā yathābhūtaṁ …pe…. <br>
  sn12.88:1.1 “Phassaṁ, bhikkhave, ajānatā apassatā yathābhūtaṁ …pe…. <br>
  sn12.89:1.1 “Saḷāyatanaṁ, bhikkhave, ajānatā apassatā yathābhūtaṁ …pe…. <br>
  sn12.90:1.1 “Nāmarūpaṁ, bhikkhave, ajānatā apassatā yathābhūtaṁ …pe…. <br>
  sn12.91:1.1 “Viññāṇaṁ, bhikkhave, ajānatā apassatā yathābhūtaṁ …pe…. <br>
  sn12.92:1.1 “Saṅkhāre, bhikkhave, ajānatā apassatā yathābhūtaṁ saṅkhāresu yathābhūtaṁ ñāṇāya satthā pariyesitabbo; <br>
  sn12.92:1.2 saṅkhārasamudayaṁ ajānatā apassatā yathābhūtaṁ saṅkhārasamudaye yathābhūtaṁ ñāṇāya satthā pariyesitabbo; <br>
  sn12.92:1.3 saṅkhāranirodhaṁ ajānatā apassatā yathābhūtaṁ saṅkhāranirodhe yathābhūtaṁ ñāṇāya satthā pariyesitabbo; <br>
  sn12.92:1.4 saṅkhāranirodhagāminiṁ paṭipadaṁ ajānatā apassatā yathābhūtaṁ saṅkhāranirodhagāminiyā paṭipadāya yathābhūtaṁ ñāṇāya satthā pariyesitabbo”ti. <br>
  sn12.92:1.5 Ekādasamaṁ. <br>
  sn12.92:1.6 (Sabbesaṁ catusaccikaṁ kātabbaṁ.) "<br>
  sn12.93-103:0.1 Saṁyutta Nikāya 12.93 <br>
  sn12.93-103:0.2 9. Antarapeyyāla <br>
  sn12.93-103:0.3 Sikkhāsuttādipeyyālaekādasaka <br>
  sn12.93-103:1.1 “Jarāmaraṇaṁ, bhikkhave, ajānatā apassatā yathābhūtaṁ jarāmaraṇe yathābhūtaṁ ñāṇāya sikkhā karaṇīyā. <br>
  sn12.93-103:2.1 (Peyyālo. Catusaccikaṁ kātabbaṁ.) <br>
  sn12.104-114:1.1 “Jarāmaraṇaṁ, bhikkhave, ajānatā …pe… <br>
  sn12.104-114:1.2 yogo karaṇīyo …pe…. <br>
  sn12.115-125:1.1 “Jarāmaraṇaṁ, bhikkhave, ajānatā …pe… <br>
  sn12.115-125:1.2 chando karaṇīyo …pe…. <br>
  sn12.126-136:1.1 “Jarāmaraṇaṁ, bhikkhave, ajānatā …pe… <br>
  sn12.126-136:1.2 ussoḷhī karaṇīyā …pe…. <br>
  sn12.137-147:1.1 “Jarāmaraṇaṁ, bhikkhave, ajānatā …pe… <br>
  sn12.137-147:1.2 appaṭivānī karaṇīyā …pe…. <br>
  sn12.148-158:1.1 “Jarāmaraṇaṁ, bhikkhave, ajānatā …pe… <br>
  sn12.148-158:1.2 ātappaṁ karaṇīyaṁ …pe…. <br>
  sn12.159-169:1.1 “Jarāmaraṇaṁ, bhikkhave, ajānatā …pe… <br>
  sn12.159-169:1.2 vīriyaṁ karaṇīyaṁ …pe…. <br>
  sn12.170-180:1.1 “Jarāmaraṇaṁ, bhikkhave, ajānatā …pe… <br>
  sn12.170-180:1.2 sātaccaṁ karaṇīyaṁ …pe…. <br>
  sn12.181-191:1.1 “Jarāmaraṇaṁ, bhikkhave, ajānatā …pe… <br>
  sn12.181-191:1.2 sati karaṇīyā …pe…. <br>
  sn12.192-202:1.1 “Jarāmaraṇaṁ, bhikkhave, ajānatā …pe… <br>
  sn12.192-202:1.2 sampajaññaṁ karaṇīyaṁ …pe…. <br>
  sn12.203-213:1.1 “Jarāmaraṇaṁ, bhikkhave, ajānatā …pe… <br>
  sn12.203-213:1.2 appamādo karaṇīyo …pe…. <br>
  sn12.203-213:1.3 Antarapeyyālo navamo. <br>
  sn12.203-213:2.0 Tassuddānaṁ <br>
  sn12.203-213:2.1 Satthā sikkhā ca yogo ca, <br>
  sn12.203-213:2.2 chando ussoḷhipañcamī; <br>
  sn12.203-213:2.3 Appaṭivāni yātappaṁ, <br>
  sn12.203-213:2.4 vīriyaṁ sātaccamuccati; <br>
  sn12.203-213:2.5 Sati ca sampajaññañca, <br>
  sn12.203-213:2.6 appamādena dvādasāti. <br>
  sn12.203-213:2.7 Suttantā antarapeyyālā niṭṭhitā. <br>
  sn12.203-213:3.1 Pare te dvādasa honti, <br>
  sn12.203-213:3.2 suttā dvattiṁsa satāni; <br>
  sn12.203-213:3.3 Catusaccena te vuttā, <br>
  sn12.203-213:3.4 peyyālaantaramhi yeti. <br>
  sn12.203-213:3.5 Antarapeyyālesu uddānaṁ samattaṁ. <br>
  sn12.203-213:3.6 Nidānasaṁyuttaṁ samattaṁ. "<br>
</body>
</html>
